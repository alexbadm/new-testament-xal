1 БӨЛГ
 1. Кесг улс мадн дунд болссн тууҗсин тускар экләд бичҗәнә.
 2. Тер тууҗсиг экнәс авн цугтаһинь үзсн, медсн әмтн маднд бас келлә.
 3. Күндтә Феофия, чи бас цуг эн тоотыг умшх зөвтәч, 
 4. Юңгад гихлә энүг соңссн, умшсн хөөн, чи дасҗ авсн сурһалян лавта үнн болҗахинь бийдән батлҗ авхич. Тегәд би, күндтә Феофил, чини төлә цуг эн тууҗсиг экнәс авн шинҗләд, дигтә – даратаһар бичхәр ухалв.
 5. Ирод хаана цагт иудеин нутгт Аавия тохмин Захария гидг нертә нег бурхна әрүн күн бәәҗ. Терүнә авалнь Елисавета гидг нертә Аарона тохмин күүкд күн билә.
 6. Захария болн Елисавета чик седклтә улс билә. Эдн хаҗһр юм кедго бәәҗ. Бурхна закаһар болн Деед Эзнә цуг зааврмуд күцәдг бәәсмн.
 7. Эднд үрн уга билә. Елисаветд үрн олддго бәәсмн. Дәкәд эдн хоюрн медәтә улс билә.
 8. Нег дәкҗ Захария Бурхна өмн церглҗәҗ.
 9. Тер цагт Бурхна әрүн улс җирв хаяд, Бурхна сүмд каңкнсн үнртә тосар герл өгхәр ордг бәәсмн.
 10. Каңкнсн үнртә тосар герл өгчәсн цагла, цуг олн әмтн сүмин һаза зальврҗасмн.
 11. Генткн Захариян өмн Деед Эзнә элч бууҗ ирҗ. Деед Эзнә элч бәрцин барун бийд,каңкнсн үнртә тосар герл өгдг ширән өөр зогсҗасинь үзгдҗ.
 12. Захария Деед Эзнә элчиг үзн, үүмәд, ик гидгәр әәв.
 13. Деед Эзнә элч иигҗ Захарияд келҗ: “Бичә ә, Захария, чини зальврлһнчн соңсгдсмн. Чини аваль Елисавета көвү чамд һарһх, Иоанн нер терүнд өгчих.
 14. Эн чамд байр – бахмҗ авч ирх, кесгинь терүнә турснд байрлх.
 15. Юңгад гихлә эн Бурхна өмн алдр болх. Чаһр чигн, һашун унд чигн уушго. Төрснәс авн Иоанн Бурхна Әрүн Сәкүсәр.
 16. Кесг Израилин үрдүдиг теднә Деед Эзн Бурхнд хәрү авч ирх.
 17. Эцкиннь зүркд күүкдтнь өгхин төлә болн Бурхнд иткдго улсиг чикәр бәәхин төлә, Иоанн Илиин чидләр болн сәкүсәр Бурхна өмн йовад әмтиг белдх.
 18. Захария Деед Эзнә элчд келҗ: “Тер тиигҗ болхнь би яһҗ медхв? Би көгшнв, мини аваль бас медәтә.”
 19. Деед Эзнә элч иим хәрү өгч: “Би Гавриил, Бурхна өмн зогсдг, чамла күүндәд, эн байрта зәңг келхәр тәвгдсн бәәнәв.
 20. Цаг ирхлә цугинь күцх, зуг чи дун уга бәәхич. Юңгад гихлә чи мини келсн үгд итксн угач.”
 21. Тер цагла Захарияг сүмин һаза бәәсн улс күләҗәсмн. “Юңгад удан Бурхна сүмд Захария бәәҗәхмб? – гиһәд тедн алң болҗ.
 22. Захария һарад, теднлә күүндҗ чадсн уга. Бурхна сүмд тедн үзгдл үзснь әмтн медҗ. Захария үг келҗ чаддго болсндан, әмтнлә темдгүдәр күүндҗ.
 23. Бурхна әрүн кергинь күцәчкәд, Захария герүрн хәрҗ ирв.
 24. Терүнә хөөн удан боллго Елисавета күндрәд, тавн сар күүнд келл уга бәәһәд, келв:
 25. “Деед Эзн нанд эн цагла иигҗ кеҗ. Намаг хәәрләд, мини нер әмтн дунд цеврлчкв.”
 26. Зурһан сар давхла, Деед Эзн Бурхн Эврәннь элч Гавриилыг Назарет гидг нертә Галилей балһснур тәвҗ.
 27. Тенд Мария күүкн бәәсмн, эн күүкнд Иосиф гидг нертә Давидын тохмин күн зәңг орулчксн билә.
 28. Деед Эзнә элч Марияд ирәд келҗ: “Мария чи Бурхнас хәәрлтн авсндан байрл! Деед Эзн чамта!”
 29. Мария Деед Эзнә элчиг үзәд, келсн үгмүдтнь икәр өврәд, алң болад бәәв. “Эн мендллһн ю медүлҗәхмб ?” – гиһәд ухалад бәәв.
 30. Деед Эзнә элч Мария келҗ: “Бичә ә, Мария, чи Бурхнас хәәрлт аввч.
 31. Чи күндрәд, Көвү һарһхич, Терүнд Иисус гидг нер өгхич.
 32. Иисус алдр болх, Бурхна Көвүн гиҗ нерәдгдх. Давидын уңг – тохмас Деед Эзн Иисуст ширә өгх.
 33. Иаковин тохм деер Иисус мөңкинд нойлх. Теңгрин Иисус Бурхна орн – нутг мөңкинд чилшго!”
 34. Мария Деед Эзнә элчәс сурв: “Би залу кү медсн угав. Яһҗ тиим юмн болхмб?”
 35. Деед Эзн элч Марияд келв: “Әрүн Сәкүсн чамур бууһад, Бурхна чидл чамаг бүркәд, тегәд Әрүн Иисус төрәд, Бурхна Көвүн гиҗ нерәдгдх.
 36. Чини элгн-садн, күүкд һарһҗ чаддго Елисавета, көгшн болв чигн бас көвүһәр күндрәд, зурһан сар болчкв.
 37. Юңгад гихлә Бурхна үг болһн күцгднә.”
 38. Мария иим хәрү өгв: “Би Деед Эзнә заасар бәәдг мухла күүкд күмб, тегәд тана келсн үгәр болтха. Деед Эзнә элч генткн уга болҗ одв.
 39. Нег өдр Мария босад, уулта һазрур, иудейин балһснур шулуһар һарад йовв.
 40. Захариян герт орчкад, Елисаветла мендлв.
 41. Елисавета Мариян мендлсн ду соңсхла, энүнә геснднь нилх көндрв. Елисавета Әрүн Сәкүсәр дүүрәд,
 42. чаңһар дуудв: “Чи күүкд улсин дунд әдстәч болн чини геснд бәәсн Үрн бас әдстә!
 43. Юңгад нанд тиим хәәрлтн күртҗәхмб? Мини Деед Эзнә эк нанур ирв!
 44. Чини мендлһ соңсхла, нилх көвүн мини геснд байрлҗ көндрв.
 45. Деед Эзнә келсн үг күцхнь лавта, тегәд Терүнд итксн чи кишгтәч.”
 46. Мария келв: Мини седкл Деед Эзиг магтҗана,
 47. Аврач Бурхнд байрлҗана,
 48. юңгад гихлә Бурхн Эврәннь мухла күүкнә тогтун болн номһн бәәснь үзв. Энүнәс авн цуг делкән үйнр намаг әдстә гиҗ нерәдх.
 49. Юңгад гихлә Чидлтә нанд алдр юм кеҗ, Терүнә Нерн әрүн.
 50. Терүнәс әәдг әмтнд Бурхна хәәрн үйәс үйд күртх.
 51. Тер Эврәннь күчтә чидлән үзүлв. Ик саната улсиг болн ширә деер суудг толһачнриг көөв.
 52. Болв һәәлгдсн улсиг өргв.
 53. Угатя әмтнд сә кеҗ, элвгәр белгән өгв, бийдән байҗҗах улсиг хоосар тәвв.
 54. Мана өвкнрт, Авраамд болн терүнә үйнрт Деед Эзн Бурхн урднь хәәрлхв гиҗ келсн үгән мартл уга санад, үгдән бат болсн төләдән,
 55. Израилин әмтнүр, Эврәннь ялчнур нөкд болхар ирсмн.”
 56. Мария Захариян болн Елисаветин герт һурвн сар бәәһәд, герүн герүрн хәрҗ ирсмн.
 57. Елисаветин цаһан төр болҗ, гиигрх цаг ирв, эн көвү һарһв.
 58. Теднә өөр бәәсн әмтн болн элгн-саднь Елисавета көвү һарһснь соңсҗ. Тегәд Деед Эзн Елисаветд Эврәннь алдр ик хәәрлтән күргснднь тедн цуһар байрлцхаҗ.
 59. Нәәмдгч өдрлә нилх көвүг керчүлх цаг ирв. Көвүнд эцкиннь Захария гидг нер өгхәр седцхәҗ.
 60. Зуг экнь келҗ: “Уга, Иоанн гидг нер өгхмн.” Өөрнь бәәсн әмтн Елисаветд келҗ: “Чини элгн- садн хоорнд тиим нертә күн уга.”
 61. ???
 62. Тегәд тедн темдгүдәр Захарияс көвүндән ямаран нер өгхәр бәәхинь сурцхаҗ.
 63. Захария харһа сурад, терүн деер иигҗ бичҗ: “Терүнә нерн Иоанн.” Цуг улс алң болцхаҗ.
 64. Захарияд дарунь келн орад, Эн Бурхиг йөрәһәд әдслв.
 65. Эднә өөр бәәсн әмтн икәр әәцхәҗ. Иудеймуд энүнә тускар цуг уулын бәәсн әмтнд келцхәҗ.
 66. Энүг соңссн цуг әмтн дотран иигҗ ухалсмн: Эн нилх көвүн кен болхмб? Деед Эзнә һарнь нилх көвүтә бәәсмн.
 67. Захария Әрүн Сәкүсәр дүүрәд, әәлдҗ келсмн:
 68. “Израилин Деед Эзн Бурхн әдстә болтха! Тер Эврәннь әмтнүр ирәд, аврлһ өгсмн.
 69. Эврәннь зарц Давидын тохмас маднд алдр Аврач өргсмн.
 70. Бурхн Терүнә тускар цуг зун җилмүдин туршарт Эврәннь әәлдәчнрәр келсмн.
 71. Тер мадниг мана хортнас болн маднд дурго болҗах әмтнәс харсҗ аврх.
 72. Бурхн Эврәннь хәәрлхв гиҗ келсн әрүн үгән санад, хортнас тадниг харсҗ авад хәәрлхв гиҗ
 73. Мана өвк эцк Авраамд болн терүнә үйнртнь – маднд андһарлҗ келсн үгән күцәхнь лавта.
 74. Тегәд мадниг хортнас сулдхҗ аврсн Бурхнд юмнас әәлго,Терүнә өмн бийән
 75. әрүнәр, цеврәр, чикәр бәрҗ, цуг җирһлиннь туршарт бат итклтәһәр церглхмн.
 76. Чи, нилх көвүн, цуг делкән Деед Эзн Бурхна әәлдәч болхич! Юңгад гихлә Деед Эзнә өмн йовҗ, Терүнд хаалһ белдхич.
 77. Терүнә әмтнд иигҗ келхич: “Килнцтә күн гемән сурад, буруһан медәд, килнцән тәвүлхлә бийән аврч чадшго, зуг күн болһн эврәннь әмән аврҗ чадхич.
 78. Мана Деед Эзн Бурхн алдр ик хәәрлтә болад, деер теңгрәс гилвксн өрүни герл мет бууһад, 
 79. Үклин сүүдрт болн харңһуд бәәсн улст герл өгхәр, цуг мадниг чик эвин хаалһар йовулхар ирх.
 80. Нилх көвүн өсәд, Әрүн Сәкүсәр батрад, Израильд үзүлгдх цагнь иртл, эҗго һазрт бәәсмн.

2 БӨЛГ
 1. Тер өдрмүдт кесарь Август цуг һазр деер бәәсн әмтнә то бичҗ авхин туск зәрлг һарһв.
 2. Эн әмтнә то бичҗ авлһн Сирин нутгт хамгин түрүнь болсмн.. Тер цагт хан Квириний Сирин толһач билә.
 3. Күн болһн бийән бичүлхин төлә эврәннь төрсн балһснур йовсмн.
 4. Тегәд Иосиф бас Галилеин Назарет балһснас һарад, Иудеин Вифлеем гидг нертә Давидын балһснур ирсмн, юңгад гихлә Иосиф Давидын тохмин күн билә.
 5. Эн Вифлеем гидг балһснд Иосиф бийән болн зәңг орулсн Марияг бичүлхин төлә ирсн бәәҗ. Мария саата билә.
 6. Вифлеемд тедн ирхлә, Марияд цаһан төр болад гиигрх цагинь ирҗ.
 7. Энд Мария Эврәннь Ууһн Көвүһән һарһад, цуһлад, ораһад, малд хот өгдг яршгд кевтүлв. Юңгад гихлә эднд хондг герт зә олдсмн уга бәәҗ.
 8. Тер һазрт хөөчнр теегт сөөһәр эврәннь малан манад хәләдг бәәсмн.
 9. Генткн теднә өөр Деед Эзнә элч үзгдәд бууҗ ирв. Деер теңгрәс Деед Эзнә туурмҗин гилвксн хурц герл цәклв. Хөөчнр әвр икәр әәцхәҗ.
 10. Элч эднд келҗ: “Бичә әәтн! Би таднд байрта алдр зәңг авч ирв, эн зәңг олн әмтнд байр авч ирх.
 11. Юңгад гихлә таднд эндр Давида балһснд Деед Эзн Христос – Аврач төрсмн.
 12. Тегәд терүнә темдг иим: “тадн цуһлад орачксн Нилх Көвүг малд хот өгдг яршгд олҗ авхит.”
 13. Генткн Деед Эзнә элчтә хамдан олн тоота теңгрин церг ирәд, Бурхнд магтал өргв:
 14. “Теңгр деер Бурхнд – магтал болн туурмҗ! Һазр деер эв-төвкнүн иртхә, олн-әмтн амулң менд бәәтхә.
 15. Деед Эзнә элчнр теңгрүр нисәд һарч одсн хөөн, хөөчнр нег-негндән келцхәҗ: “Вифлеемүр йовхмн, Деед Эзн маднд келсәр. Тенд юн болсинь хәләхмн.”
 16. Хөөчнр шулуһар йовад, Марияг, Иосифиг олҗ авад болн Нилх Көвүг малд хот өгдг яршгт кевтсинь үзцхәв.
 17. Эдниг үзчкәд, хөөчнр Деед Эзнә элчәс Нилхин тускар ю соңссан цугнь келҗ өгцхәҗ.
 18. Хөөчнр келсн үгиг тедн соңсад алң болцхаҗ.
 19. Зуг Мария хөөчнрин келсн үгмүдиг эврәннь зүркндән тодлад,хадһлад бәәсмн.
 20. Хөөчнр хәрҗ йовад, зуг хаалһдан үзсн юм болн теднд ю келсинь санад, Бурхнд магтал болн туурмҗ өргәд, дуулад йовҗ.
 21. Нәәмн өдр давсн хөөн, Нилх Көвүнд керчүллһ кех цагнь ирҗ. Терүнд Иисус гидг нер өгч, тиим нер Деед Эзнә элч Тер Нилх төрәд уга бәәтлнь зааһад нерәдчксмн.
 22. Одак цеврлһнә өдрмүд чилхлә, Моисеин закаһар Иисусиг Деед Эзнд үзүлхәр Иерусалимур авч ирсмн.
 23. Бурхна заканд иигҗ бичәтә: “Ууһн Көвүн һархла, Деед Эзн нерәддг зөвтә.”
 24. Дәкәд Бурхна закаһар Иосиф болн Мария хойр көглҗрһәр эс гиҗ көглҗрһнә хойр һууҗмлар бәрү бәрхәр ирсмн.
 25. Тер цагт Иерусалимд Симеон гидг нертә күн бәәҗ. Симеон Израильд аврлһ ирхинь күләдг,эн Әрүн Сәкүстә болн Бурхна чик седклтә, буйнта,әрүн күн билә.
 26. Энүнд Әрүн Сәкүсн урдаснь келсн бәәҗ: “Симеон, чи Деед Эзн Христосиг эс үзтл өңгршгоч.”
 27. Тер өдр Иерусалимин сүмд Симеон Әрүн Сәкүсәр дүүрсн ирҗ. Бурхна тәвсн закаһар эк-эцкнь Нилх Көвүнәннь төлә авчас күцәхәр бас тер өдр сүмд ирсмн.
 28. Симеон Иисусиг һар деерән авад, Бурхнд әдс өгәд келв:
 29. “Деед Эзн ода тана мухлаг Тана үгәр зовлң угаһар тәвтн.”
 30. Мини нүдн Тана Аврачиг үзв.
 31. Та эн Аврачиг цуг келн-әмтнд белдвт.
 32. Эн Аврач Бурхнд иткдго улст – эрдни герл болх болн Тана Израилин әмтиг туурулх.”
 33. Нилх Көвүнәннь тускар иигҗ келснднь Иосиф болн Иисусин эк алң болад бәәцхәҗ.
 34. Симеон эднд әдс өгчкәд, Марияд Иисусин экд, келв: “Эн Нилх Көвүнәс көлтә Израилин әмтнәс кесгнь унад, кесгнь өөдән һарх болн зүткл – цүүгәнә уршгинь Эн болх ,болн
 35. Чини седкл селмәр шаагдх, тегәд олн улсин зүркнә уха-санань секгдх.”
 36. Эн сүмд әәлдәч Анна күүкд күн бас бәәҗ. Анна Асиран тохмин Фануилан күүкн ик күндтә наснд күрсн бәәҗ. Эн авальтаһан баһ күүкнәсн авн долан җилдән бәәсмн.
 37. Найн дөрвтә наста белвсн Анна оньдин Бурхна гер- сүмд цергләд, өдр сө уга зальврад, Бурхндан өдрмүдән нерәдәд бәәдг бәәҗ.
 38. Анна эн кемлә Нилх Көвүнүр өөрдәд, Деед Эзиг туурулҗ магтад, Иерусалимин аврлһ күләҗәсн цуг әмтнд Аврач ирснь келсмн.
 39. Иосиф Мария хойр бурхна закаһар цуг кергән күцәһәд, Галилеин һазрт бәәсн Назарет балһснур хәрҗ ирсмн.
 40. Нилх Көвүн сәкүсәр батрад, цецн ухаһар дүүрәд, Бурхна амулңгт өсәд, босад йовсмн.
 41. Җил болһн Иисусин эк – эцкнь Паасхин сән өдрлә Иерусалимур йовдг бәәҗ.
 42. Иисус арвн хойр насн күрсн цагт, тедн бас авъясарн сән өдрлә Иерусалимур ирҗ.
 43. Паасхин сән өдрмүд чилхлә, тедн герүрн хәрҗ йовла, Көвүн Иисус Иерусалимд үлдсн бәәҗ, зуг эк – эцкнь терүһинь медсн уга билә.
 44. Юңгад гихлә тедн Иисусиг цуг әмтнлә бас йовҗ йовна гиһәд дотран сансн бәәҗ. Нег өдрин хаалһдан йовад, тедн Иисусиг элгн – садын болн өөрхн әмтн дунд хәҗ.
 45. Иисусиг олҗ чадлго, Иерусалимур хәрү ирәд, Терүг хәәҗ.
 46. Һурвн өдртән хәәһәд, Иисусиг Бурхна сүмд багшнрин дунд сууснь үзҗ. Иисус багшнр дунд сууһад, тедниг соңсад, сурврмуд тәвәд күүндҗ.
 47. Иисусин цецн уханд болн хәрү өгсн үгмүдтнь цуг соңсҗасн әмтн өврәд бәәҗ.
 48. Эк – эцкнь Иисусиг үзн, алң болҗ, тегәд экнь Терүнд келҗ: “Үрн мини. Юңгад Чи энд бәәнәч? Чини эцк болн би ик гидгәр зовад, Чамаг хәләвидн.”
 49. Иисус келв: “Юңгад тадн Намаг хәәвүт? Би Мини Эцкин герт бәәх зөвтәв гисснь тадн меддговт?
 50. Иисусин келсн үг эк – эцкнь медҗ чадсн уга.
 51. Иисус эк – эцк хойран дахад йовв. Назаретд ирәд, эк – эцкән соңсад бәвв. Болв Иисусин келсн үгмүд Терүнә эк эврәннь зүркндән хадһлад бәәсмн.
 52. Иисус болхла цецн ухандан батрад, әмтнә болн Бурхна хәәртә дурар өсәд – өргҗәд йовсмн.

3 БӨЛГ
 1. Кесарь Тивериян һардҗасн арвн тавдгч җилд, Понтий Пилат Иудеин толһач билә. Ирод – Галилейд, терүнә ах Филлип – Итуриятд болн Трахонитд, Лисаний – Авилинеятд бас толһалҗ бәәсмн.
 2. Анна болн Каифа – Бурхна ах әрүн улс бәәҗ. Тер цагт көдә һазрт йовсн Захариян көвүн, Иоаннд Бурхнас үг ирҗ.
 3. Иоанн цуг Иордана өөр бәәсн һазрмудар йовад, әмтнд келҗ: “килнцән тәвүлхин төлә бийән уснд кирслҗ цеврүлцхәтн.”
 4. Әәлдәч Исаян дегтрт иигҗ бичәтә: “Көдәһәс хәәкрҗәх дун: “Деед Эзнд хаалһинь белдтн. Терүнә хаалһинь белдтн. Терүнә хаалһинь һоодан кетн.
 5. Ямаран чигн нүкн дүүртхә. Ямаран чигн уул болн довун тегш болтха, хаҗһринь чикртхә, адрута чолун хаалһинь тинитхә.
 6. Тиигәд цуг әмтнә юмн Бурхна аврлт үзтхә!”
 7. Бийән уснд кирслхәр ирсн улстд Иоанн иигҗ келҗ: “Хорта моһан тохмта улс! Бурхнас ирх ууһас зулҗ чадхит гиҗ кен таднд келв?
 8. Килнцтә җирһлән үлдәһәд, бәәдл – җирһлән чиклҗ автн, зуг бийдән бичә иигҗ келтн: “Мини эцкм Авраам .” Би таднд келҗәнәв: Бурхн эн чолудас Авраамд үрдүд кеҗ чадх.
 9. Моддын уңгин өөр сүк белн бәәнә: “ямаран чигн модн сән темс эс өгхлә,тер модыг чавчад, һалд хайна.”
 10. Әмтн Иоаннас сурҗ:”Ода мадн яахмб?”
 11. Иоанн хәрү өгч: “Хойр хувцта күн нег хувцан угатя күүнд өгтн. Хот – хоолта күн бас тиигҗ хувалцхатн.”
 12. Мөңк цуглулдг улс бийән уснд кирслхәр бас ирҗ. Эдн Иоаннас сурҗ: “Багш! Мадн ода кехмб?”
 13. Иоанн хәрү өгв: “Кергтә юман автн, зуг үлү юм бичә нектн.”
 14. Цергчнр бас ирәд, Иоаннас сурҗ: “Мадн ю кехмб? Тер теднд хәрү өгв: “Кениг болв чигн бичә һундатн, му нер күүнд бичә өгтн, эврәннь җалван авад, бәәсндән ханад бәәтн.”
 15. Христосиг күләҗәсн әмтн Иоанна тускар ухалҗ: “Эн Христос болвза?”
 16. Иоанн теднд иигҗ хәрү өгв: “Би усар кирслҗәнәв, зуг нанас чидләрн, әрүнәрн, күчәрн деер ирх! Би Терүнә башмгин бүчиг тәәлх зөв угав. Тер Әрүн Сәкүсәр болн һалар тадниг кирслх.
 17. Терүнә һарт күрз бәәнә. Тер Эврәннь хашаһан цеврләд, буудяһан Эврәннь хашадан орулад хурах, өвсиг болхла унтрдго һалар шатах.”
 18. Тиигҗ Иоанн әмтнд дала юм Байрта зәңгд иткүлхин төлә келҗ өгсмн.
 19. Иоанн Ирод хаана му юм кесн кесч килнцсинь бурушаһад заадг бәәҗ. Юңгад гихлә Ирод эврәннь ахин аваль Иродиадыг бийдән авч.
 20. Ирод хан дәкәд деерәснь улм му юм бас кеһәд бәәҗ. Хан Иоанниг бәрҗ авад, түүрмд суулһсмн.
 21. Цуг әмтн бийән кирслҗәсн цагт Иисус бас Бийән уснд кирслсмн. Иисус зальврҗасн цагла, теңгр заачрад секгдҗ.
 22. Иисусин деер көглҗрһн мет Әрүн Сәкүсн бууҗ ирв. Дарунь теңгрәс дун соңсгдв “Чи Мини Эңкр Көвүн! Чамд Мини сән таал!”
 23. Иисус һучн насндан күрчкәд, Бурхнд экләд церглсмн. Әмтнә сансн санаһар Иисус Иосифин Көвүн, Илиян, Матфатан, Левиин, Мелхиян, Ианнаян,
 24. Иосифан
 25. Маттафеин, Амосан, Наумин, Еслиман, Наггеян
 26. Маафан, Маттафиян,Семеяна,Иосифин, Иудын
 27. Иоаннанан,Рисаян, Зоровавелян,Салафинлян,Нириян,
 28. Мелхиян,Аддиян,Косаман,Елмодан,Иран
 29. Иосимин,Елизарин, Иориман, Матфатан, Левиян, 
 30. Симеонан, Иудин, Иосифин, Ионанан,Елиакиман,
 31. Мелеаян, Маинанан, Маттафаян,Нафанан,Давидан,
 32. Иессеян, Овидан, Воозан, Салмонан, Наасона
 33. Аминадаван, Арамана, Есромана, Фаресан, Иудын,
 34. Иаковин, Исаакин, Авраамин,Фарын, Нахоран, 
 35. Сарохан, Рагавана, Фалекана, Еверана,Салын,
 36. Каинана, Арфаксадан, Симона, Ноян, Ламехан
 37. Мафусалана, Енохан, Иаредана, Малелеилан, Каинанана
 38. Енофан, Сифан, Адамин,Бурхна.

4 БӨЛГ
 1. Әрүн Сәкүсәр дүүрсн Иисус Иорданас хәрҗ йовхлань, Сәкүсн Терүг көдә һазрур дахулсн бәәҗ.
 2. Тенд дөчн өдр эрлг Иисусиг җилвтүлсн бәәҗ. Дөчн өдр Иисус хот идлго бәәсмн, тегәд геснь ийр икәр өлссмн.
 3. Иисуст эрлг иигҗ келҗ: “Кемр Чи Бурхна Көвүн болхла, эн чолуд өдмг болтха гиһәд кел “
 4. Иисус эрлгд иим хәрү өгв: “Әрүн бичгт бичәтә: “Һанцхн өдмгәр күн бәәҗ чаддмн биш” күн болһн бурхна келсн үгәр бәәх зөвтә.
 5. Иисусиг өндр уул деер авч ирәд, эрлг Терүнд агчмин зуур цуг һазр деер бәәсн орн-нутгуд үзүләд келҗ:
 6. “Чамд цуг орн – нутгудын йоснь болн туурмҗинь өгнәв, юңгад гихлә эн нанд өггдсмн, тегәд би энүг кенд болв чигн өгч чадхв.
 7. Кемр Чи нанд мөргхлә,цуг эн Чини болх.
 8. Иисус терүнд келҗ: “Хооран һар Нанас, эрлг юңгад гихлә Бурхна Бичгт бичәтә: “Деед Эзндән мөргтн, Эврәннь Бурхндан,һанцхн Терүнд церглтн.”
 9. Дәкәд эрлг Иисусиг Иерусалимур авч ирәд, Бурхна сүмин ора деер зогсаһад келҗ: “Кемр Чи Бурхна Көвүн болхла, эндәс дорагшан ун,
 10. Бичәтә: “Эврәннь элчнртән Чамаг хадһлтха гиһәд закх.
 11. Һар деерән Чамаг теврәд йовх, (чолунд) эврәннь көләрн чолунд будршгоч.”
 12. Иисус иим хәрү өгв: “Эврәннь Деед Эзн Бурхан бичә сөрәд бә,” – гиҗ бичәтә.
 13. Эрлг сөрдгән уурад, цаг зуур Иисусиг үлдәв.
 14. Сәкүснә чидләр батрсн Иисус, хәрү Галилеюр ирсмн. Терүнә туск зәңг цуг һазрар тарсмн.
 15. Иисус синагогмудт сурһсмн. Терүг цугтан туурулад, магтад бәәҗ.
 16. Иисус Эврәннь өсәд боссн төрскн Назаретур ирҗ. Бурхна Суббот өдрлә Иисус Эврәннь авъясар синагогур орад, зогсчаһад, экләд умшсмн.
 17. Иисуст әәлдәч Исаян дегтр өгч.
 18. Иисус дегтр секәд, иим орм дегтрәс олҗ умшв: “Би Деед Эзнә Сәкүстәв, юңгад гихлә Тер Намаг Байрта Зәңг угатя әмтнд келүлхәр, әмтнә зүркиг эмнхәр, даҗргдсн болн зовлңгта әмтнд сулдхвр болн сохр улст үздг арһ өгүлхәр,
 19. Деед Эзнә хәәртә цаг ирсн тускар келүлхәр илгәсмн.
 20. Иисус Бурхна дегтр хааһад, Бурхнд церглҗәсн күүнд өгчкәд суув. Цуг синагогд бәәсн әмтн Терүнүр ширтҗ хәләцхәв.
 21. Иисус экләд келв: “Эндр өдр Бурхна дегтр бичгдсн үгмүд күцснь соңсвт.”
 22. Цуһар Иисусин келсн үгмүдт байрлад, таасад, икәр өврәд кецхәҗ: “Эн Иосифин көвүн биший ?”
 23. Иисус теднд хәрү өгч: “Э, тиим” Тадн Нанд келцхәхт: “Эмч! Бийән эдгә. Капернаумд юн болснь мадн соңславидн, тегәд Эврәннь һазртан тиигҗ бас ке.”
 24. Цааранднь Иисус келв: “Таднд үнәр келҗәнәв: ямаран чигн әәлдәчиг эврәннь һазртнь әәлдәч гиҗ тоолдмн биш.
 25. Таднд үнәр келҗәнәв: Илиин цагла Израильд белвсн күүкд улс дала билә. Һурвн җил болн зурһан сар хур орсн уга бәәҗ, һазр деер ик харһнлһн эклв.
 26. Бурхн Илииг талдан күүкд күүнүр йовуллго, Сидона Сарепт гидг хотнд бәәсн нег белвсн күүкд күүнүр илгәв.
 27. Әәлдәч Елисеин цагла Израильд дала хальдвр арсн гемтә улс бәәвчн, нег чигн күн теднәс цеврлгдсн уга, зуг сириин келн улсин, Нееман гидг күн цеврлгдлә.”
 28. Синагогд бәәсн улс Иисусин келсн үг соңсад, ик гидгәр уурлцаҗ.
 29. Тедн бослдад, Иисусиг балһснасн һарһҗ авад, теднә балһсн Назарет уул деер тосхгдсн билә, тегәд тер уул деер Иисусиг зогсаһад, түлкәд уңһахар седлә, зуг
 30. Иисус әмтнә заагар һарад йовҗ оч.
 31. Иисус Галилеин һазрт бәәсн Капернаум балһснур ирҗ, тенд Бурхна суббот өдрмүдт сурһдг билә.
 32. Цуг соңссн әмтн алң болад бәәв, юңгад гихлә Иисусин дасхҗах үгд йосн бәәснь тедн медҗ.
 33. Синагогд хар сәкүснд авлгдсн күн бәәҗ. Тер чаңһур хәәкрҗ:
 34. “Тадн, Назаретин Иисус, маднас юн кергтә? Та мадниг алхар ирвт ? Таниг меддв. Та – Бурхна әрүн Көвүн.
 35. Иисус хөрҗ келв: “Э таср, тагчг бә, энүнәс һар.” Эрлг тер күүг синагог дунд хаяд, терүнд му юм келго һарв.
 36. Цугтан ик гидгәр әәһәд, нег – негндән келцхәв: “Эн юн гидг юмн болҗахмб? Тер ик йосарн болн чидләрн хар сәкүсдт заквр өгәд көөҗәхмб?”
 37. Цуг өөрхн бәәсн һазрмудын әмтн Иисусин тускар соңсцхаҗ.
 38. Иисус синагогас һарад, Симона герт орҗ. Симона хадм экнь халута кевтсн бәәҗ. Цуһар терүнә тускар Иисуст келцхәҗ.
 39. Иисус күүкд күүнүр өөрдәд, халунд закв. Халунь дарунь уга болҗ одв. Хадм экнь босад теднд хотан кев.
 40. Нарн суусн цагла, цуг әмтн гемтә улсиг Иисусур көтлҗ ирҗ. Иисус күн болһнд һаран күргәд эдгәсмн.
 41. Кесн әмтнәс эрлгүд һарад хәәкрцхәҗ: “Та Христос, Бурхна Көвүн.” Иисус теднд Бийиннь тускар келх зөв өгсн уга, тедн Иисусиг Христос гиҗ меддг бәәҗ.
 42. Шин өдр эклхлә, Иисус гертәс һарад, көдә һазрур йовв. Әмтн Терүг хәәһәд, Терүнүр ирәд, бәрәд тәвшгоһар седв.
 43. Зуг Иисус теднд кеслмн: “Би Бурхна йосна туск Байрта Зәңг талдан чигн балһсдудт бас келх зөвтәв. Энүнә төлә Намаг Бурхн илгәсмн .”
 44. Тегәд цааранднь Иисус Галилеин синагогмудт Байрта Зәңг сурһад йовсмн.

5 БӨЛГ
 1. Нег дәкҗ Иисус Геннисаретин нуурин өөр зогсчасн цагт, Бурхна үг соңсхар дала әмтн цуглрад, Терүг шахсмн.
 2. Иисус хойр оңһц нүүрт зогсҗаснь үзҗ. Заһсчнр оңһцасн һарад, гөлмсән уһаҗаҗ.
 3. Иисус Симона оңһцд орад, нуурин көвәһәс невчкн усчх кергтә гиһәд терүнәс сурҗ. Иисус оңһцд сууһад, тендәс әмтиг сурһв.
 4. Иисус дасхҗасн сурһалян чиләһәд, Симонд келв: “Көвәһәс гүн тал усчад, гөлмсән хайтн”
 5. Симон хәрү өгч: Багш! Мадн сөөнь дуусн көдлләвидн, нег чигн заһс бәрсн угавидн, зуг би Тана үгәр гөлм хайнав.”
 6. Тедн Иисусин келсн үг соңсад, гөлмән хайв. Тегәд тедн дала заһс бәрҗ авхла, гөлмнь шуурч одв.
 7. Тедн өөрк оңһцд бәәсн нөкд болтха гиһәд дуудв. Тегәд эдн ирәд хойр оңһцан дүүргхлә, оңһцсинь экләд чивв.
 8. Терүгинь Симон Петр үзәд, Иисусин көлд унад келҗ: “Деед Эзн! Намаг үлдәһәд йовтн! Би килнцтә күмб.”
 9. Эн бәрсн дала заһснас көлтә Симон болн терүнә өөр бәәсн улс ик гидгәр сурдҗ әәцхәсмн.
 10. Симона нәәҗнр, Заведеян көвүд Иаков болн Иоанн бас йир икәр зәцхәҗ. Тиигхлә Иисус Симонд келҗ: “Бичә ә, чи эн өдрәс авн әмтиг бәргч күн болхч”,
 11. Хойр оңһц һолын көвәд татҗ һарһад, эдн цугтаһнь үлдәһәд, Иисусиг дахад йовцхав.
 12. Иисус нег балһснд бәәсн цагт Терүнүр цуг цогцнь хальдврта гемин шархта күн ирв. Иисусиг үзәд, өмннь унад, эрҗ сурв: “Деед Эзн! Та нанд нөкд болхар седҗәхлә, намаг цеврлхтн.”
 13. Иисус терүнд һар күрәд келв: “Чамаг цеврлх дурн Нанд бәәнә. Цеврлдҗ эдг ! Дарунь арсна му хальдврта(гемнь) уга болҗ оч.
 14. Иисус терүнд күүнд бичә кел гиҗ закв, дәкн Бурхна Әрүн күүнд бийән үзүләд, Моисеин закаһар әмтнд герчлхин төлә бийән цевр үлснд бәрц авч ирх зөвтәч.
 15. Зуг Иисусин тускар олн әмтн соңсад, кесг әмтн Иисусиг дасхҗах сурһаль соңсхар болн Иисусар гемән эдгәхин төлә ирәд бәәсмн.
 16. Болв Иисус көдә һазрмудт одад зальврдг билә.
 17. Нег дәкҗ Иисус сурһҗахла болн Бурхна чидләр гемтә улсиг эдгәҗәсн цагла, өөрнь Галилеян, Иудеин, Иерусалимин цуг һазрмудас ирсн фарисеймуд болн закана багшнр бәәҗ.
 18. Цөөкн залус сүүдр гемтә кү авч ирв. Терүг тедн герт орулад, Иисусин өмн тәвхәр седлә.
 19. Зуг әмтн дегд дала, болад тедн герт орҗ чадсн уга. Тегәд тедн герин ора деер һарад, тендәс гемтә күүг көнҗлтәһинь Иисусин өмн буулһҗ.
 20. Иисус теднә иткл үзәд, тер сүүдр гемтә күүнд келв: “Чини килнцчн тәвгдҗәнә.”
 21. Бурхна дегтр бичдг улс болн фарисеймуд экләд келцхәҗ: “Эн күн кемб? Яһад Бурхиг му келҗәхмб? Һанцхн Бурхн килнц тәвх зөвтә, Бурхнас талдан күн яһҗ күүнә килнц тәвҗ чадхмб?”
 22. Иисус теднә уха – санаһинь медәд теднд келҗ: “Юңгад тана зүркнд тиим уха – санан орҗахмб?”
 23. “Ю келсинь амр болх: “Чини килнц тәвгдҗәнә” эс гиҗ “Босад йов!”
 24. Зуг һазр деер әмтнә килнцс тәвх йосн Күмни Көвүнд бәәхинь, тадн медх зөвтәт. Иисус сүүдр гемтә күүнүр хәләһәд келв: “Бос, эврәннь көнҗлән авад герүрн хәр .”
 25. Тер дарунь босад, көнҗлән авад, Бурхнд магтал өргәд, хәрҗ одв.
 26. Цуһар йир икәр алң болад, Бурхнд магтал өргәд бәәцхәв. Ик гидгәр әәлдәд, эдн келцхәв: “Эндр бидн әвртә гидг ик өвәрц юм үзүвидн.”
 27. Терүнә хөөн Иисус һарад, Левий гидг нертә, алв цуглулдг кү үзҗ. Тер алв цуглулҗасн цагла Иисус терүнд келҗ: “Намаг дахад йов”
 28. Левий цуг юман үлдәһәд, босад Иисусиг дахв.
 29. Эн Иисуст нерәдәд, гертән ик кеҗ. Тенд алв цуглулдг болн талданчн улс ирцхәҗ. Тедн Иисуста болн Терүнә сурһульчнрта хот эдлв.
 30. Бурхна дегтр бичдг улс болн фарисеймуд дурго болад, Иисусин сурһульчнрт келцхәҗ: “Юңгад тадн алв цуглулдг улсла болн килнцтә әмтнлә хот эдлҗ бәәнәт?”
 31. Тегәд Иисус теднд иим хәрү өгв: “Эрүл менд улст эмч керг уга, гемтә улст эмч кергтә.
 32. Би чикәр бәәдг улсиг биш, килнцтә улсиг кесн буруһан медҗ, килнцтә җирһлән үлдәтн гиһәд дуудхар ирләв.
 33. Тедн дәкәд сурҗ: “Юңгад Иоанна болн фарисеймудын сурһульчнр даңгин Бурхндан өдрмүдән нерәдәд зальврна, болв тадн болхла хотан идәд, ууһад бәәцхәнәт?”
 34. Иисус теднд иим хәрү өгв: “Хүрм болҗахла, күргнә үүрмүд Бурхнд өдрмүд нерәдҗ хот уулго бәәҗ чадхш?
 35. Болв теднәс күргиг булаҗ авх өдрмүд ирх, тегәд тедн тер цаг ирхлә, Бурхндан өдрмүдән нерәдәд хот идлго зальврх.
 36. Цааранднь Иисус цецн келвр келҗ: “Кен чигн иим хувцнасн тасль авад хуучн хувцндан халас тәвдмн биш. Юңгад гихлә шин хувцан үрәһәд шуулх болн шин халасн хуучн хувциг улм икәр таслад шуулх.
 37. Кен чигн шин чаһр хуучн бортхд кехш, юңгад гихлә шин чаһр бортх шуулад һооҗҗ одх, тегәд бортхнь үрх.
 38. Болв шин чаһр шин бортхд кех кергтә, тегәд чаһр чигн, бортх чигн хадһлгдна.
 39. Кен чигн, хуучн чаһр уучкад, тер дарунь шин чаһр уухар седшго, юңгад гихлә келнә: “Хуучн чаһр шин чаһрас деер.”

6 БӨЛГ
 1. Нег дәкҗ Пасхин хойрдгч өдр давҗ одсн хөөн, Бурхна түрүн суббот өдр билә. Иисус буудя тәрсн һазрар йовҗ. Терүнә сурһульчнр буудян толһас таслад, һарарн үүләд идҗ.
 2. Зәрм фарисеймуд тиигхлә келҗ: “Бурхна суббот өдрлә, тадн тиим юм кех зөв угат!”
 3. Иисус теднд хәрү өгв: “Давид болн терүнлә бәәсн улс геснь өлсхлә ю кеснь тадн умшвт?
 4. Давид Бурхна герт орад, Бурхна өмн тәвсн өдмгиг авад идв. Тер өдмгиг һанцхн әрүн улс идх зөвтә билә. Зуг Давид тер өдмгиг бийнь идәд болн өөрән бәәсн әмтнд өгв.
 5. Дәкн Иисус теднд келсмн: “Күмни Көвүн – Бурхна Суббот өдрин Деед Эзн”
 6. Хөөнь талдан Бурхна суббот өдрлә Иисус синагогд орад, дасхҗ сурһсмн. Тенд нег күн билә. Терүнә барун һарнь хагсу бәәҗ.
 7. Бурхна дегтр бичдг улс болн фарисеймуд эн өдр Иисус кү эдгәхлә гемшәхәр седәд, гетәд хәләһәд сууцхаҗ.
 8. Иисус теднә санснь ухаһинь медәд, тегәд хагсу һарта күүнд келҗ: “Босад, тал дунд һар.” Тер босад һарч.
 9. Тегәд Иисус теднәс сурв: “Би таднас сурнав. Бурхна суббот өдрлә ю кех кергтә ? Сән юм кех зөвтәй аль му юм кех зөвтәй. Күүнә әмиг аврхмб эс гиҗ алхмб?” Тедн тагчг бәәҗ.
 10. Тегәд Иисус теднүр хәләчкәд, хагсу һарта күүнд келҗ: “Һаран тинилһ” Тер күн һаран тинилхлә, дарунь һарнь эдгҗ оч.
 11. Бурхна дегтр бичдг улс болн фарисеймуд йир икәр уурлдад, Иисусиг яахмб гиҗ күүндцхәҗ.
 12. Тер өдмүдт Иисус уул деер һарад, сөөннь дуусн Бурхндан зальврсмн.
 13. Өр цәәһәд, шин өдр ирв. Иисус Эврәннь сурһульчнран дуудад, тедн дундсас арвн хойр кү шүүҗ авад, тедниг апостолмуд гиҗ нерәдв:
 14. Симон – Петр гидг нер зүүв, терүнә ах көвүн Андрей Иаков болн Иоанн, Филипп болн Варфоломей,
 15. Матфей болн Фома ,Алфеин Иаков болн Симон – нернь Зилот.
 16. Иуда Иаковин болн Иуда Искариот, эн хөөннь Иисусиг бәрҗ өгәд, урвач болсмн.
 17. Иисус Эврәннь сурһульчнртаһан дорагшан бууһад, тегш һазрур ирҗ. Терүнә олн сурһульчнрнь болн дала олн әмтн Иудеяс, Иерусалимас, теңгсин өөр бәәсн Пирас болн Сидонас
 18. Иисусиг келсн үг соңсхар болн гемәсн эдгхәр ирцхәҗ. Хар сәкүсн эзлгдсн улс бас ирәд эдгсн бәәҗ.
 19. Цуг олн әмтн Иисуст һарарн күрхәр зүткдг бәәҗ, юңгад гихлә Иисусас чидл цугтаһинь эдгәдг бәәсмн.
 20. Иисус Эврәннь сурһульчнр тал хәләһәд келҗ: “Угатя улс кишгтә, юңгад гихлә Теңгрин Бурхна орн – нутг тана.”
 21. Ода хот –хол уга, геснь олн улс кишгтә, юңгад гихлә цадхт. Ода ууляд зовҗасн улс кишгтә, юңгад гихлә байрлад инәхт.
 22. Күмни Көвүнәс көлтә тадна нериг һураһад, му келәд, дурго болад көөхлә, тадн кишгтә болхт.
 23. Тер өдр байрлцхатн, юңгад гихлә теңгр деер тадниг ик ачлвр күләҗәнә. Тиим кевәр теднә өвк эцкнр әәлдәчнриг көдгсмн.
 24. Байн улс тадн зовлң эдлхит! Юңгад гихлә тадн эврәннь авх юман авчквт.
 25. Ода цадхлң улс зовлңган эдлхит! Юңгад гихлә таднд өлсәд харһнх цаг ирх. Ода инәҗәх улс зовлңган эдлхит! Юңгад гихлә тадн оркрад уульхт.
 26. Тадна тускар әмтн келәд, бууляд, тадн зовлңган эдлхит! Юңгад гихлә теднә өвк эцкнр худлч әәлдәчнриг тиигҗ мактдг билә!
 27. Таднд, намаг соңсҗасн улст, Би келҗәнәв: Эврәннь хортндан дурта болтн, таднд дурго улст нөкд болад, сән юм кетн. 
 28. Тадниг хараҗасн улсиг йөрәһәд әдслтн. Тадниг му келәд, өөлүлсн улсин төлә зальвртн.
 29. Чамаг нег халхарчн ташхла, хойрдл халхан тәвҗ өг. Чини деерк хувц булаһад авсн күүнд киилгәнчн өг. 
 30. Кен болвчн юм сурхла – өг. Авчксн күүнәс бичә хәрү сурҗ ав.
 31. Тана санаһар таднд әмтн сән юм кех гиҗ күләҗәхлә, тиим кевәр тадн әмтнд бас сән юм кетн.
 32. Кемр тадниг таасҗ дурлсн улстд тадн дурта болхла, тегәд ямаран ханлт күләҗәнәт? Юңгад гихлә килнцтә улс бас тиигҗ кенә.
 33. Кемр таднд сән юм кесн әмтнд, тадн сән юм кехлә, ямаран ачлвр күләҗәнәт? Юңгад гихлә килнцтә улс бас тиигҗ кенә.
 34. Кемр тадн күүнд мөңг өгшәһәр өгчкәд кезә өгхинь күләҗәхлә, тегәд таднд ямаран ачлвр күләҗхмт? Килнцтә улс бас килнцтә әмтндән өгшәһәр мөңг өгчкәд, хәрү тер мөңгән авхар күләнә.
 35. Болв тадн эврәннь хортндан дурта болтн, хортндан нөкд болад, сә кеһәд, өгшәһәр өгтн, зуг теднәс өрән бичә күләтн. Тиигхлә тадн ачлһ авхт, Алдр Деед Эзнә үрдүд болхт! Юңгад гихлә Бурхн ханлт уга болн хар саната улст Эврәннь цаһан санаһарн сә кенә.
 36. Тегәд цаһан саната болн буйнч седклтә болтн, юңгад гихлә Теңгрин эцк бас цаһан саната болн буйнч седклтә.
 37. Бичә бурушатн, тадниг бас бурушашго. Бичә кү гемнтн, тадниг бас гемнхн уга. Әмтнә һарһсн буруһинь тәвҗ өгтн, тиигхлә тана буру бас тәвгдх.
 38. Хармч бичә болтн, өгәд бәәтн, тегәд таднд бас өггдх: цань уга сәәнәр, сегсрүләд, деерәснь дарад болн дүүргәд тана хормад кеҗ өгх. Ямаран кеҗәһәр тадн келҗәлнәт, тиим кемҗәһәр таднд бас өггдх.”
 39. Дәкәд Иисус теднд цецн келвр келҗ өгв: “Сохр сохриг көтлҗ чадхий? Тедн хоюрн нүкнд эс унхий ? 
 40. Сурһульч эврәннь багшасн өөдлшго, зуг сәәнәр сурһулян дасад, бийән белдхлә, күн болһн багшларн әдл болх.
 41. Юңгад гихлә ахиннь нүднд бичкн ац үзҗәнәч, зуг эврәннь нүднд моһмдг мод үзҗәхшч?
 42. Чи эврәннь нүдндән моһмдг мод үзлго бәәҗ, яһҗ ахдан келхмч: “Ах! Би чини нүднәс бичкн ац татад авнав.» Хойр чирәтә күн! Түрүләд эврәннь нүднәс моһлцг мод һарһҗ ав, тегәд ахиннь нүднәс бичкн ац яһҗ һарһҗ авхинь үзхич.
 43. Сән модн му темс өгшго болн му модн сән темс өгшго
 44. Юңгад гихлә модн болһн темсәрн медгднә. Лошхас инҗр хураҗ авч болшго, хатханчгас уста үзм хәәчлҗ авч болдго.
 45. Цаһан саната күн зүркндән бәәсн сәәнәс, сәәнинь һарһна, болв хар саната күн зүркндән бәәсн мууһас мууһинь һарһна. Юңгад гихлә күүнә зүркнь дүүргсн юмн келсн үгәрнь һардмн.
 46. Юңгад тадн Намаг “Деед Эзн! Деед Эзн!” – гиһәд дуудад бәәнәт, зуг Мини келсн үгиг күцәҗәхшит?
 47. Би ода таднд келнәв: Нанур ирсн, Мини үгмүд соңссн болн тер үгмүдиг күцәсн күн кенлә әдл болхинь.
 48. Тиим күн гер тосхҗах күүнлә әдл. Тер нүк гүүнәр малтад, улм нүк икдүләд гериннь ул чолун деер тәвсмн. Усн деврәд, деерәс гер деернь асхрад бәәв чигн, гернь көндрсн уга, юңгад гихлә эн күн эврәннь гериннь улс чолун деер тәвәд тосхсмн.
 49. Мини Үг соңссн, болв Мини Үг күцәдго күн, тер эврәннь герән ул угаһар тосхснла әдл болҗана. Генткн усн деврәд деернь асхрхла, тер гер хамхрад унҗ одх. Тер гер нурад хамхрҗ унхла, йир күчр әәмшгтә болв.

7 БӨЛГ
 1. Иисус соңсчасн әмтнд дасхҗах сурһулян чиләҗ келәд, Капераум гидг балһснур орв.
 2. Нег зун цергчин толһачд ялч бәәсмн. Тер ялчнь икәр гемтәд, үкн гиҗәсмн, толһач терүнд дурта бәәҗ.
 3. Ялчин толһач Иисусин тускар соңсад, иудеин медәтнриг Иисусур илгәв. Иисус зарцим эдгәтхә гиҗ сурхин төлә тедниг йовулҗ.
 4. Медәтнр Иисусур ирәд, эрәд Терүг сурҗ: “Эн зун цергчин толһач цаһан санатаһнь бидн меднәвидн. Та энүнә дурта ялчинь эдгәхлә, сән болх билә, 
 5. Юңгад гихлә эн мана келн – әмтнд дурта болад, синагог маднд тосхҗ өглә.
 6. Иисус тедниг дахад һарв. Одх герүр өөрдҗ йовсн цагла, тер толһач эврәннь нәәҗнрән өмнәснь тәвҗ. Болн теднәрн иигҗ келүлҗ: “Деед Эзн! Бичә зовтн! Би Таниг гертән орулҗ чадшгов, юңгад гихлә тиим зөв угав, тегәдчн би тиим зөв угав гиҗ санад, 
 7. Танур эврән ирсн угав. Зуг негхн үг келтн, мини ялч дарунь эдгҗ одх.
 8. Би эврән талдан күүнә бас медәнд бәәнәв, мини медәнд цергләчнр бас бәәнә. Негнднь келнәв: “Йов”, - тер йовна, дарукднь: «Ир», - тер ирнә, ялчнртан келнәв: “Энүг ке”, - кенә.
 9. Иисус келсн үг соңсад, алң болад, дахҗ йовсн олн әмтн хәләһәд келв: “Израильд тиим ик иткл үзсн угав.”
 10. Йовулсн улс толһачин герүр хәрәд ирхлә, ялч эрүл – менд бәәсинь үзцхәв.
 11. Терүнә хөөн Иисус Наин гидг балһснур һарад йовхла, ардаснь дала әмтн болн сурһульчнрнь дахад йовҗ.
 12. Балһснур ордг ик үүднүр өөрдҗ ирхлә, әмтн өңгрсн кү оршахар авч йовсмн. Нег белвсн күүкд күүнә ор һанцхн көвүнь өңгрҗ. Терүнлә балһснас әвр дала әмтн йовцхаҗ.
 13. Белвсн күүкд күүг Деед Эзн үзчкәд, терүнд сана зовад, харм төрәд келв: “Бичә ууль”
 14. Иисус дамҗур өөрдәд, һаран күргхлә, өңгрсн кү авч йовсн улс зогсв. Иисус келв: “Көвүн! Би чамд “Бос” гиҗ келҗәнәв!”
 15. Өңгрсн күн босад, сууһад, экләд келв. Иисус көвүһинь экднь өгв.
 16. Цугтан ик гидгәр әәһәд, Бурхиг бууляд, Терүнд ал өргәд келцхәв: “Ачта Әәлдәч мадн дунд бәәнә. Бурхн Эврәннь әмтнүр бууҗ ирв!”
 17. Тиим зәңг Иисусин тускар цуг Иудеин орн – нутгар болн өөрк һазрмудар тарв.
 18. Иоанна сурһульчнрнь Иоаннд цуг эн учрсн, йовдмудын тускар келцхҗ.
 19. Иоанн хойр сурһульчан Иисус тал йовулад, Терүнәс иигҗ суртн гиҗ: “Чи Тер, Тер Бурхнас ирхнь болҗахит? Аль бидн талданиг күләхмб?”
 20. Тер сурһульчнр Иисусур ирәд келв: “Уснд кирслд Иоанн мадниг Танур одад, Танас шаҗ суртн гив: “Та Тер, Кен Бурхнас ирх зөвтәвт ? Аль бидн талданиг күләхмб?”
 21. Тер цагт Иисус кесг өвчтә, хар сәкүснд авлгдсн, гемтә улсиг эдгәсмн, кесг сохр, юм үздго, муулян эдлҗ йовсн әмтнә нүднь сексмн.
 22. Иисус Иоанн сурһульчнрт келв: “Йовад, Иоаннд үзсән, соңсад келҗ өгцхәтн: сохр әмтн үздг болв, доһлңгнь йовдг болв арсна хальдврта гемәсн цеврлгднә, дүләнь соңсдг болна, өңгрсн күн әмдрнә, угатя әмтнд Байрин зәңг цәәлһҗ келгднә.
 23. Тегәд Нанд итксн күн хүвтә җирлтә болх!”
 24. Иоанна сурһульчнр йовҗ одсна хөөн Иисус экләд әмтнд Иоанна тускар келҗ: “тадн ю үзхәр көдә һазрур йовсмбт? Салькнд нәәхлсн хулс хәләхәрий?
 25. Ю үзхәр йовлат? Үнтә, җөөлн хувцта байн кү үзвт? Уга. Үнтә, җөөлн хувцтань хаана бәәшңгүдт бәәдлг.
 26. Тегәд ю хәләхәр йовсмбт? Әәлдәчиг? Э, э тиим, болв Иоанн әәлдәчәс даву гиҗ Би таднд келҗәнәв.
 27. Иоанна тускар Бурхна Бичдг иигҗ бичәтә: “Би Эврәннь элчән Чини өмн илгәҗәнәв. Тер Чини хаалһичинь белдх.”
 28. Таднд келҗәнәв, цуг күүкд күүнәс һарсн улсас уснд кирслд Иоаннс хамгин ик әәлдәч уга зуг хамгин бичкинь Бурхна Теңгрин орн – нутгт терүнәс ик болх.”
 29. Цуг соңссн әмтн болв алв хурадг улс Бурхнд магтал өргв, юңгад гихлә тедн Иоаннар уснд бийән кирслсн бәәҗ.
 30. Фарисеймуд болн закана багшнр Бурхна таалыг күцәсмн уга, тегәд тедн бийән уснд Иоаннар кирслсмн уга.
 31. Тегәд Деед Эзн келҗ: “Кенлә эн әмтиг дүңцүлхмб? Кениг эдн дурасмб? 
 32. Эдн бичкн күүкдлә әдл болҗана, һаза сууһад, нег негән дуудад келнә: “Бидн таднд бүшкүр татад наадлавидн, зуг тадн биилсн угат. Бидн таднд һашута ду дуулавидн, зуг тадн уульдго биләд.”
 33. Уснд кирслдг Иоанн ирәд тер өдмг иддго, чаһр уудго бәәсмн болв тадн келнәт: “Хар сәкүстә күн.”
 34. Күмни Көвүн ирәд, хот эдлнә, чаһр ууна, болв тадн келнәт: “Эн күн хотд дурта, чаһр ууна, алв хурадг болн килнцтә әмтнлә үүрлнү.”
 35. Бурхна үнн цецн уха зүркндән орулҗ авсн күн болһн, эврәннь җирһләрн үзүлх.”
 36. Нег фарисей Иисусиг тоохар герүрн дуудв. Иисус фарисейин герт ирәд, ширән өөр кевтв.
 37. Тер хотнд килнцтә нег күүкд күн билә. Иисусиг фарисейин герт хот ууҗахинь медчкәд, алебастрас кесн савд каңкнсн сәәхн үнртә тос авч ирв.
 38. Тер күүкд күн Иисусин ард зогсад уульв. Эврәннь нульмсарн Иисусин көл уһаһад, үсәрн арчад, көлнь үмсәд, сәәхн каңкнсн үнртә тосар деерәснь түркҗ.
 39. Иисусиг дуудсн герин эзн фарисей дотран санҗ: “Кемр Эн әәлдәч болсн болхла, Бийинь көндәҗәсн күүкд күүг ямаран күүһинь медх билә. Эн күүкд күн килнцтәлм.”
 40. Тиигхлә Иисус келв: “Симон! Би чамд нег юм келхәр седҗәнәв.” Симон хәрү өгч: “Келтн, Багш.”
 41. Иисус келв: “Хойр күн нег эзнд өртә бәәҗ. Негнь – тавн зун мөңгн, наадкнь – тәвн.
 42. Зуг эн хойрт мөңга уга болад, эзн теднә өринь тәвҗ өглә. Эн хойрас кен эзндән икәр дурта болхмб?”
 43. Симон хәрү өгв: Мини санаһар, кенә өрнь ик, тернь эзндән икәр дурта болх.” Иисус энүнд келҗ: “Чи чикәр санҗанач.”
 44. Дәкәд Иисус тер күүкд күүнүр зааһад, Симонд келв: “Эн күүкд кү үзҗәнч? Би чини герт ирхлә, чи Нанд көлән уһах ус чигн өгсн угач, эн болхла нульмсарн Мини көл уһаһад, үсәрн арчла.
 45. Чи Намаг үмссн угач, эн болхла намаг герт орҗ ирснәс авн көлм зогслго үмсәд бәәнә.
 46. Чи Мини толһад тос түрксн угач, эн болхла Мини көлм сәәхн каңкнсн үнртә тосар түрклә.
 47. Иигҗ чамд келнәв: “Энүнә дала килнц тәвгдлә, тегәд чигн эн икәр дурлна. Баһ килнцтә күүнә килнцнь тәвгдхлә, тер баһар дурлна.”
 48. Күүкд күүнд Иисус келв: “Чини килнц тәвгдҗәнә.”
 49. Иисусла халдан ширән өөр суусн улс дотран иигҗ келцхәҗ: “Әмтнә килнц тәвдг, эн Кен болҗахмб?”
 50. 

8 БӨЛГ
 1. Терүнә хөөн Иисус балһсдудар болн хотдудар йовад Байрта зәңг Теңгрин орн – нутгин тускар әмтнд келҗ өгв. Терүнлә арвн хойр сурһульчнр
 2. Болн зәрм күүкд улс йовла. Иисус тедниг хар сәкүснәс, гемәс, эдгәсн билә. Терүнәс негнь Мария, әмтн Магдалина гиһәд дуудсмн. Иисус терүнәс долан шулм көөҗ һарһла.
 3. Иоанна Хуузан аваль, Хуза Иродын герин залач билә. Сусанна болн нань чигн әмтнд Иисусд болн сурһульчнрт эврәннь демән өгдг билә.
 4. Нег дәкҗ балһснас дала әмтн Иисусур ирв. Тер иим цецн келвр келҗ өгв:
 5. “Нег буудя тәрәч буудян эк тәрсмн. Негнь хаалһин өөр унҗ, терүгинь әмтн ишкҗ, зәрминь шовуд чонкад идчкв.
 6. Талдан буудя чолун деер унҗ. Буудя экләд урһҗ, зуг усн угаһар хагсҗ одв.
 7. Талдан буудя бичкн хатханчг дунд унв. Хатханчг өсәд, тер буудяг дарв.
 8. Зәрм буудя сән һазрт унв. Буудя өсәд, зун дәкҗ үлү урһц авч ирв.” Иисус эн цецн келвр чиләһәд, чаңһар келв. : “Соңсхар седҗәснь – соңстн.”
 9. Иисусин сурһульчнр сурцхав: “Эн цецн келврин чинрнь ямарамб?”
 10. Иисус келв:” Бурхн таднд теңгрин Бурхна орн – нутгин нууциг секв. Талдан улст цецн үгәр өггднә. Тедн нүдәрн үзсн болна, болн үзҗәхш, чикәрн соңссн болна, болв медҗәхш.
 11. Эн цецн келвр иигҗ медх кергтә: Буудян экн – Бурхна үг;
 12. Хаалһин өөр унснь – эн иим болҗана: зәрм улс соңсна, зуг эрлг ирәд, теднә зүркнәс тер үгинь булаҗ авна. Юңгад гихлә тедн байрта зәңг бичә соңстха гиһәд болн бийән Бурхнд бичә өгтхә гиһәд тиигнә.
 13. Чолун деер унсн – тернь, зәрм улс Бурхна үг соңсна, байртаһар бийдән авна, зуг уңг угаһар үлдсн модн кевтәһәр, тер улс бичкн зуур Бурхна үгд иткнә, болв җилвтлһн ирхлә, тедн Бурхна үгиг мартчкна.
 14. Хатханчг заагт – тернь, зәрм улс Бурхна үг соңсна, зуг тедн кергәрн, элвг – делвр зөөрәр, әмн җирһлин седкл хаңһалһнар даргдна. Тиигәд тедн унҗ одна. Тедн темс авч ирдго моднла әдл. Тиим улс сән юм кеҗ чадхш.
 15. Сән һазрт унсн – тернь, тиим улс: Бурхна үг соңсад, тер үг эврәннь сән цевр зүркндән хадһлад, болв эдн сән урһмл, сән темс авч ирснлә әдл улс. Тедн сән юм тесвртәһәр кенә.
 16. Кен чигн шаман шатахла, деерәснь савар бүркхш. Орн дор бас тәвдго. Тер шам үзгддг ормд зогсана, күн орхла терүг үзнә.
 17. Юңгад гихлә нууц оньдин цагт үзгдх медгдх.
 18. Хәләтн, үннд эс итксн күүнәс Бурхн медлһиг булаҗ авх. Кен чигн ик медлһтә болхла, терүнд икәр медлһ өгч болх. Кен чигн медлһн уга болхла, тедн бәәсән геех.
 19. Иисусур экнь болн Терүнә дүүнрнь ирв. Зуг дала әмтн болад, тедн Иисусур өөрдҗ чадсн уга.
 20. Иисуст әмтн зәңглв: “Чини эк болн дүүнр һаза зогсҗана. Чамаг үзхәр седҗәнә.”
 21. Иисус теднд хәрү өгв: “Мини экм болн Мини дүүнр Бурхна үг соңсдг, терүг күцәдг әмтн.”
 22. Нег дәкҗ Иисус Эврәннь сурһульчнртаһан оңһцд орад, теднд келҗ: Эн нууриг һатлад, телтр көвәд күрхмн.” Тедн сууһад йовв.
 23. Нууриг һатлад йовҗасн цагт Иисус унтҗ одв. Тер цагла нуурт хурта догшн салькн босч одв. Теднә оңһциг дольган цокв. Сурһульчнр чивх аполд орв. 
 24. Тегәд тедн Иисусиг серүләд, иигҗ келв: “Багш! Багш! Бидн ода уснд чивхүвидн.” Иисус босад, догшн салькиг болн дольгаг хөрв. Салькн уурв, төвшүн болв.
 25. Тегәд Иисус теднд келв: “Тана иткл альд? Тедн сүмсән алдад нег – негндән келв: “Эн күн кемб? Салькнд чигн, уснд чигн зәрлг болна болн тедн үгинь соңсна?”
 26. Тиигәд тедн Галилеин телтр, Гадаринск һазрин өөр күрәд ирв.
 27. Иисус оңһцас босад һарв. Терүг нег күн балһснас тосв. Эн күн удан цаг дала хар сәкүсәр эзглгдсн билә. Тер күн хувцн угаһар, нүцкн бәәҗ, әмтнлә әдл герт бәәдго, өңгрсн цогц хадһлдг һазрт бәәдг бәәҗ. 
 28. Эн Иисусиг үзчкәд, хәәкрәд, Терүнә өмн унад, му ду һарад хәәкрв: “Деед Эзн Бурхна Көвүн Иисус, яһад намаг зоваҗанач? Би эрҗәнәв, бичә намаг зова.”
 29. Иисус хар сәкүснд терүнәс һарч од гиһәд заквр өгв. Кесг җил хар сәкүсн терүг эзләд зоваҗ. Тегәд чигн һар – көлинь цевәр, төмр чөдрәр күлдг билә. Болв тер күн цевән хамхлад, хар сәкүснд көөгдәд, эҗго һазрт гүүһәд йовҗ оддг бәәсмн.
 30. Иисус терүнәс сурв: “Чини нерн кемб?”, Тернь хәрү өгв: “Түмн”, - юңгад гихлә терүнд дала хар сәкүсн орҗ.
 31. Тедн Иисусиг йорал уга тамд бичә йовултн гиҗ сурв. 
 32. Тер уул деер дала һахас идшлҗ йовҗ, болв тер хар сәкүснр һахас дотр орҗ болхий гиҗ сурв. Иисус теднд зөв өгч.
 33. Хар сәкүснр тер күүнәс һарад, һахас дотр орҗ. Һахас генткн чагчм эрг деерәс нуурин усн тал гүүһәд, булхҗ одцхав.
 34. Терүгинь һаха хәрүлсн улс үзәд, гүүһәд, балһсна болн хотнд бәәсн әмтнд энүнә тускар келҗ өгцхәв.
 35. Әмтн юн болсинь хәләхәр ирҗ. Иисус тал ирәд, тедн тер күүнәс хар сәкүсәрн һарсинь үзҗ. Тер күн Иисусин көлднь хувц – хунрта эрүл менд, ухата суусинь үзчкәд, әмтн икәр әәцхәв.
 36. Яһҗ тер күн эдгсинь, үзсн әмтн цааранднь әмтнд келҗ өгв.
 37. Цуг Гадаринск һазрин әмтн Иисусиг тер һазрас цааран йов гиҗ сурцхав. Юңгад гихлә тедн икәр әәсмн. Иисус оңһц дотр орад, хәрү хәрҗ.
 38. Сәкүснәс сулдсн күн Терүнлә хамдан йовхар сурв. Иисус келв:
 39. “Герүрн хәр, Бурхн чамд ю кесинь әмтнд келҗ өг.” Тер күн йовад, эврәннь хотна әмтнд Иисус ю терүнд кесинь келв .
 40. Иисус хәрҗ ирхлә, олн әмтн Терүг тосв. Тедн Иисусиг күләҗ.
 41. Тиигҗ бас Иаир гидг күн ирв. Иаир синагогин толһач билә. Иисусин көлднь унад, герүрм иртн гиһәд сурв.
 42. Терүнә ор һанцхн арвн хойрта күүкн өңгрхиннь өмн өргнд бәәҗ. Иисусиг йовсн цагт, дала әмтн өөрнь шахлдсн билә.
 43. Нег күүкд күн арвн хойр җил цусн һардг гемәр гемтдг бәәсмн. Тер эмчнрт цуг мөңгән өгсмн, зуг негнчн эмч терүг эдгәҗ чадсн уга.
 44. Күүкд күн Иисусин ард өөрдәд зогсв. Терүнә хувцнд һарад күргв. Тер дарунь цусн һардган уурв.
 45. Иисус сурв: “Кен Намаг һарарн көндәв?” Цуг әмтн уга гиҗ, тегәд Петр келв: “Багш! Әмтн Таниг эргәд авчкв. Цуһар шахҗ бәәнә. Та болхла сурнат: “Кен Намаг һарарн көндәв?”
 46. Иисус келв: “Нег күн Нанур һарарн күрв, тегәд чигн Бийәсм күчн һарсинь медүв.”
 47. Күүкд күн әмтнд бийән медүллго бәәҗ чадшгоһан үзәд, Иисус тал өөрдҗ ирв. Күүкд күн Иисусин чичрәд унв. Олн әмтнә өмн тер Иисуст яһҗ һарарн көндәсән; яһҗ дарунь эдгсән келҗ өгв.
 48. Иисус терүнд келҗ: “Күүкн мини, чини иткл чамаг аврв. Менд йов.”
 49. Терүнә хөөн синагогин толһачин герәс элч ирҗ. Тер иигҗ Иаирд келв: “Чини ор һанцхн күүкн өңгрҗ одв. Багшиг бичә зова.”
 50. Иисус терүгнь соңсчкад, Иаирд келв: “Бичә ә, итк, күүкнчн эдгх.”
 51. Иаирин герүр ирчкәд, кү тәвсн уга, зуг Петрлә, Иоаннла, Яковла күүкнә эк – эцклә герт орҗ.
 52. Цугтан оркрад уульсмн. “Бичә уультн. Эн күүкн өңгрсн уга, зуг унтҗ кевтнә,” – гиҗ Иисус келв.
 53. Әмтн Иисусин келсн үгд инәцхәв, тедн күүкиг өңгрсинь медсн бәәҗ. 
 54. Тегәд Тер цугтаһинь көөһәд, тер күүкнә һарнь авад, чаңһар келв: “Күүкн, бос!”
 55. Күүкн әмдрәд босв. Терүнд хот – хол өгтн гиһәд Иисус келв.
 56. Тер күүкнә эк – эцкнь алң болв. Күүнд энүнә тускар юм келҗ болшго гиҗ Иисус заквр өгч.

9 БӨЛГ
 1. Иисус арвн хойр сурһульчан дуудад, теднд цуг хар сәкүсдиг һарһҗ көөх, әмтнә гем эдгәх чидл болн йос өгв.
 2. Дәкәд тедниг Теңгрин Бурхна орн – нутгин Байрта Зәңг келхин болн гемтә улсиг эдгәхин Иисус тәвсмн.
 3. Иисус теднд келҗ: “Хаалһдан бичә юм автн; тайг чигн, сав чигн, өдмг чигн, мөңг чигн, сольдг хувц чигн.
 4. Ямаран болв чигн герүр орхларн, тендән үлдцхәтн болн тендәс хаалһдан һарч йовтн.
 5. Кемр әмтн тадниг эс орулхла, тер хотнас һарад, көлиннь тавгас шораһинь саҗад һартн. Тер теднд му герч болҗ үлдх.”
 6. Сурһульчнр хотдудар йовад, әмтнд Байрта Зәңг цәәлһҗ келәд, цуг гемтә улс эдгәһәд йовла.
 7. Ирод Галилеин болн Пиреин һазрмудын толһач билә. Тер Иисусин тускар болн Иисус ю кесинь соңсад, дотран үүмәд, юн болҗахнь медҗ чадлго бәәҗ. Зәрмнь Иисусиг үксн Иоанн эмдрв гиҗ,
 8. Зәрмнь - Илия ирҗ гиһәд, зәрмнь болхла кезәңк әәлдәч эмдрҗ гиҗ келсмн.
 9. Ирод келҗ: “Би Иоанна толһаһинь тәәрләв. Эн Кемб, Терүнә тускар би соңсад бәәнәв”. Тегәд Ирод Иисусиг үзхәр седлә.
 10. Апостолмуд хәрҗ ирәд, күцәсн кергин тускар Иисуст келҗ өгв. Иисус тедниг дахулад, вифсаид балһсна өөр бәәсн күн уга һазрур ирсн бәәҗ.
 11. Әмтн терүгнь медәд, ардаснь дахад ирҗ. Иисусла теднлә күүндәд, Бурхна Теңгрин орн – нутгин тускар келәд, гемтә улсиг эдгәв.
 12. Оратад ирҗ. Арвн хойр сурһульчинь Иисус тал өөрдәд келҗ: “Эн улсиг тәвчк. Эдн өөрхн бәәсн селәдәр болн хотдудар йовад, бийдән хот – хол хәәҗ авад, хонх зә олх, юңгад гихлә мадн эҗго көдә һазрт бәәнәлм.”
 13. Болв Иисус теднд иим хәрү өгв: “Тадн теднд хот өгтн”. Сурһульчнрнь келв: “Маднд тавн өдмгәс болн хойр закаһас үлү хот уга. Мадн цуг эн улст хот – хол йовад хулдҗ авхмн болвза.”
 14. Тенд тавн миңһн шаху улс билә. Зуг Иисус Эврәннь сурһульчнртан келҗ: “Тәвәдәр тедниг суулһтн”
 15. Сурһульчнрнь Иисусин келсәр, әмтиг тәвәдәр суулһҗ.
 16. Тегәд Иисус һартан тавн өдмг болн хойр заһс авад, теңгрүр хәләһәд, әдсләд, өдмгиг хуваһад, сурһульчнрт өгәд бәәв. Тедн әмтнд түгәһәд өгәд бәәв.
 17. Цуһар идәд цадв. Үлдсн хотынь хураһад, арвн хойр зембл дүүргв.
 18. Нег дәкҗ Иисус һанцарн зальврҗасн цагт, Терүнә сурһульчнрнь өөрнь бәәҗ. Иисус теднәс сурҗ: “Әмтн Намаг кен гиҗ тоолҗана?”
 19. Сурһульчнрнь хәрү өгв: “Зәрмнь уснд кирслдг Иоанн гиһәд тоолна, зәрмнь ик кезәңк әәлдәч гиҗ келнә.”
 20. Иисус тендәс сурв: “Тадн болхла кен гиҗ Намаг тоолҗанат? Петр келв: “Та Бурхна Христос.”
 21. Иисус теднд Бийиннь тускар күүкд бичә келтн гиҗ закв, дарунь иигҗ келсмн:
 22. “Күмни Көвүн кесг зовлң үзҗ, медәтнрәр дегтр бичдг болн Бурхна әрүн улсар һәәлгдәд алгдх, зуг һурвдгч өдртнь эмдрх.”
 23. Дарунь цуг әмтн цааранднь келв: “Намаг даххар седҗәх күн, эврәннь хаалһан үлдәһәд, эврә кирсән авад. Бийм дахҗ йовтн.”
 24. Эврәннь әмән хадһлхар седсн күн, терүгән геех, болв Мини төлә әмән геесн күн, тер күн әмән аврх.
 25. Кемр ямаран чигн күн цуг делкә эзлҗ авад, зуг әмән гееһәд, бийдән му кехлә, тиим күүнд ямаран олз болх?
 26. Кен Намас болн Мини келсн үгәс ичхлә, терүнәс Күмни Көвүн Эврәннь болн Эцкиннь туурмҗд болн Бурхна Әрүн элчнрин туурмҗд ирсн цагтан бас ичх.
 27. Би таднд үнәр келҗәнәв: “Энд зогсҗасн тадн дундас зәрмнь Теңгрин Бурхна орн – нутгин иртл эс үзтл өңгршго.”
 28. Эн үгмүд келсн хөөн нәәмн өдр давсмн Иисус Петриг, Ионниг, Иаковиг дахулад, уул деер зальврхар һарв.
 29. Иисус уул деер зальврҗасла, дарунь Иисусин чирә – дирснь болн хувцнь гилвкәд, цаһаһад, сәәхрәд бәәв.
 30. Эн кемлә хойр залу күн Иисусла күүндҗәсмн. Моисей болн Илия билә.
 31. Эдн Бурхна туурлҗин герлд гилвкәд бәәҗ. Моисей Илия хойр Иисусла эн делкәг хайҗ деегшән һархин тускар күүндҗ Иерусалимд Иисус Бурхна таал күцәх зөвтә бәәсмн.
 32. Петр, Иоанн, Иаков үрглә бәәҗ, унтҗоч. Генткн эдн серәд, Иисусин гилвктҗ герлтсн туурмҗ болн Терүнә өөр хойр залу күн зогсҗаснь үзҗ. 
 33. Эдн Иисусиг үлдәһәд һарчах кемлә, Петр келв: “Багш! Маднд энд йир тааста болҗана! Һурвн сег тәвхмн: негнь – Чамд, хойрдгчнь – Моисейд, һурвдгчнь – Илиид.” Петр ю келҗәхән эврән медсн уга бәәҗ.
 34. Петр келлә бәәтл, генткн үүлн һарч ирәд, тедниг сүүдрәрн бүркчхлә, эдн йир икәр әәһәд чичрәд бәәҗ. 
 35. Үүлн дотрас Бурхн дууһан өргәд келҗ: “Эн Мана Эңкр көвүн. Энүнә үгнь соңстн.”
 36. Эн соңсгдсн дууһин хөн, Иисус һанцхарн үлдв. Сурһульчнрнь тагчг бәәһәд, тер өдр үзсән күүнд келсмн уга. 
 37. Маңһдур өдртнь тедн уул деерәс бууҗ ирхлә, Иисусиг олн әмтн тосҗ.
 38. Тер олн әмтнә дундас нег залу хәәкрҗ: “Багш! Би Таниг сурад эрҗәнәв! Мини Көвүһм хәләһит. Эн мини һанцхн көвүм.
 39. Көвүһм хар сәкүсн эзлҗ бәрҗәнә, эн генткн экләд му дууһар хәәкрнә, цуг бийнь шүрүсн татад, амнаснь көөсн һарна. Хар сәкүсн көвүһм зоваһад, амрахш. 
 40. Би Тана сурһульчнриг хар сәкүсиг көөтн гиҗ сурлав, зуг тедн көөҗ чадсн уга.”
 41. Иисус хәрү өгв: “Иткл уга, килнцтә үйнр! Би таднла хамдан удан бәәҗәнәв! Кедү цагтан би таднла бәәҗ, тадниг тесхмб? Тер көвүһән нааран авч ир.”
 42. Көвүн Иисусур өөрдҗ йовхла, хар сәкүсн көвүг һазр деер хаяд, шүрүснь татулад зовав, зуг Иисус эрлгиг көөһәд, көвүг эдгәһәд эцкднь өгв.
 43. Цуг әмтн Бурхна күчтә алдр чидлд алң болад бәәцхәв. Олн әмтн Иисусин кесн цуг өврмҗс үзәд, алң болад бәәсн цагт, Иисус Эврәннь сурһульчнртан келв:
 44. “Оньгад өгәд Мини келсн үг соңстн: “Күмни Көвүг әмтнә һарт бәрүлҗ өгх”
 45. Зуг тедн келсн үгин чинрнь медсмн уга, юңгад гихлә теднәс эн үгмүдин чинрнь хаалһата бәәсмн. Сурһульчнрнь Иисусас әәһәд, тер үгин тускар сурсмн уга.
 46. Нег дәкҗ теднә хоорнд иим зүткән эклҗ: кен теднә хоорнд икнь болх?
 47. Иисус теднә зүркнә уха – санаһинь үзәд, бичкн үриг теврәд, Бийиннь өмн зогсачкад келв: 
 48. “Кен эн бичкн үриг Мини Нертә төлә орулҗ авснь Намаг орулҗ авх. Намаг орулҗ авснь Намаг илгәсн Бурхиг орулх. Тадн дундас хамгин бичкнь хамгин алдр болх.”
 49. Тер дарунь Иоанн келв: “Багш! Мадн нег кү үзләвидн. Тер күн Тана нерәр шулмс көөһәд һарһна. Мадн тер күүг хөрәд заклавидн, юңгад гихлә тер маднта хамдан йовхмн.
 50. Иисус келв: “Тиим улсиг бичә хөртн, таднд дурго эс болсн улс таднла хамдан.”
 51. Иисусин деегшән өөдлҗ йовх цагинь өөрдҗ йовла, тегәд Иисус Иерусалимур йовхар седәд, 
 52. Түрүләд зәңгчнриг илгәҗ. Тедн Иисусиг иртл цугинь белдхәр, самаритяне улс бәәдг хотнур орҗ ирсмн.
 53. Зуг тер хотна улс Терүг орулсн уга, юңгад гихлә Иисус Иерусалимур темцәд һарһснь медгдсмн.
 54. Эн хотна улс Иисусиг эс орулсинь медәд, Иаков болн Иоанн иигҗ келҗ: “Деед Эзн! Мана келсәр, Илия урднь тиигҗ кеснлә әдл, теңгрәс һал һарад эн хотыг уга кех зөв маднд өгхәр седҗәнәт?”
 55. Зуг Иисус тедн тал эргҗ хәләһәд,бичә тиим юм һарһтн гиҗ закчкад келв:
 56. “Күмни Көвүн әмтнә әмнь алхар биш, әмтнә әмнь хадһлҗ аврхар ирсмн.” Тегәд тедн талдан хотнур йовҗ.
 57. Тедн хаалһдан йовҗ йовхла, зуурнь нег күн Иисуст келҗ: “Күндтә Багш! Би Таниг альдаран йоввчн дахнав.”
 58. Иисус терүнд келв: “Арат чигн эврәннь нүктә, теңгрин шовуд эврәннь үүртә, болв Күмни Көвүнд толһаһан дерлҗ амрх (орм) уга.”
 59. Талдан күүнд келҗ: “Намаг дахад йов”. Тер күн сурҗ: “Багш! Нанд герүрн хәрәд өңгрсн эцкән оршах зөв өгтн.”
 60. Иисус энүнд иим хәрү өгв: “Үксн әмтн эврәннь үксн улсан оршатха, чи болхла Теңгрин Бурхна орн – нутгин тускар әмтнд келҗ йов.”
 61. Дәкәд нег күн келв: “Би Таниг дахад йовнав, Багш! Болв түрүләд нанд гер – бүлтәһән мендлҗ һарх цаг өгтн.”
 62. Зуг Иисус терүнд келв: “Кен чигн күн андсх һартан бәрҗ авчкад, ардагшан оньдин хәләһәд йовхла, тиим күн Теңгрин Бурхна орн – нутгт иткл уга болҗана.”

10 БӨЛГ
 1. Энүнә хөөн Иисус далн хойр сурһульчиг шүүҗ авад, хошадар Бийиннь өмн илгәв. Тедн балһсн болһнд орад, Иисус одх һазрар йовх зөвтә бәәҗ.
 2. Иисус эднд келв: Хурах урһц дала, зуг көдлмшчнр цөн, тегәд урһцин Эзнд зальврад, Эврәннь урһц хурах көдлмшчнриг илгәтн гиҗ суртн.
 3. Йовцхатн! Би тадниг чонмуд заагт бәәх хурһд мет йовулҗанав.
 4. Мөңгнә түңгрцгән, саван, башмган бичә автн. Зууран харһсн әмтнлә бичә мендлтн.
 5. Ямаран чигн күүнә герт орн, түрүләд иигҗ келтн: “Тана гер бүлтн эвәр бәәтхә!”
 6. Кемр тер герт эвтә күн бәәхлә, эв терүнд өггдх, кемр эвтә күн уга болхла, тана эв хәрү таднур ирх.
 7. Тер герт үлдцхәтн, гермүд бичә соляд йовтн, тенд өгсн хотынь идтн, уутн, тер юңгад гихлә көдлҗәх күн эврәннь көдлмшиннь ачллһ эдлх зөвтә.
 8. Кемр ямаран чигн балһснд орҗ ирхлә тадниг герүрн күн орулхла, өгсн хотынь идтн,
 9. Тенд бәәсн гемтә улснь эдгәтн. Теднд иигҗ келтн: “Теңгрин Бурхна орн – нутг таднур өөрдв.”
 10. Кемр ямаран чигн балһснд тадниг герүрн күн эс орулхла, тер хотна уульцар йовад келтн: “Мана башмгт наалдсн тана”
 11. Шора күртл, таднд саҗад хәрү үлдәҗәнәвидн. Болв Теңгрин Бурхна орн – нутг танур өөрдснь медҗ автн.
 12. Зарһин өдрт Содомин әмтн эдлх зовлңгинь тер балһсна зовлңгас чигн болн гиҗ би таднд келҗәнәв.
 13. Хоразин әмтн зовлңган тадн эдлхит! Вифсаидын әмтн тадн бас зовлңган эдлхит! Кемр Пирин болн Сидона әмтн таднд үзүлгдсн Бурхна өврлҗтә йовдлмуд үзсн болхла, тедн һашута хувц өмсәд, толһа деерән үмс цацад, бийән гемшәҗ килнцән медҗ уха – седклән солҗ, килнцтә җирһлән үлдәх билә.
 14. Тегәд Пирин болн Сидона әмтнд зарһин өдрт таднас чигн болх.
 15. Чи, Капернаум, теңгр күртл бийән өрҗәсн, үклин һазрт унҗ үкхич.
 16. Тадниг соңссн күн Намаг соңсна, болв тадниг һолснь – Намаг һолна. Намаг һолсн күн – Намаг илгәсн Делкән Эзн Бурхиг һолҗана.”
 17. Далн сурһульчнрнь байрлад хәрү ирҗ, тедн Иисусур өөрдәд келҗ: “Деед Эзн! Тана нерәр мадн хар сәкүсдиг закхла, тедн мана үгд орна”
 18. Иисус иим хәрү өгв: “Би хар сәкүсиг үзләв. Тер цәкллһн мет теңгрәс унла.”
 19. Би Таднд бийдән хорлтан угаһар хорта моһа, чим хорхаг шикх болн өшәтнә чидлиг дааҗ диилх йос өгләв.
 20. Хар сәкүсд тадна үгд орна гиһәд бичә байрлтн болв тадна нерд теңгрт бичәтә гиҗ байрлтн.”
 21. Дарунь Иисус Әрүн сәкүснә байрар дүүрәд келв: “Теңгрин болн һазрин Деед Эзн, Эцк! Би Танд магтал өргҗәнәв! Та энүг цецн болн ухата әмтнәс нууһад, бичкдүдт секҗәнәт. Эцк, Тана дурн тиим цаһан саната болҗана.”
 22. Иисус Эврәннь сурһульчнр талан хәләһәд келв: “Мини Теңгрин Эцк цугтаһинь Нанд даалһҗ өгв. Эцкәс даву Көвүһән ямаранынь күн медхш, болн Көвүнәс даву сәәнәр Эцкән ямаранынь күн медхш. Болв Көвүн Эцкиннь тускар әмтнд секҗ келхлә тер әмтнәс даву күн Эцкиннь медшго.”
 23. Цааранднь Иисус шишлң Эврәннь сурһульчнртан иигҗ келв: Тана үзсн юмиг үзсн нүдн хүвтә!
 24. Би таднд келҗәнәв, кесг әәлдәчнр, кесг хаадуд тана үзсн юмиг үзхәр седлә, зуг үзсн уга, тана соңсҗах юмиг соңсхар седлә, зуг соңсҗ чадсн уга.”
 25. Нег закана багш босад, Иисусиг сөрхәр седәд, сурв: “Багш! Мөңк җирһл авхин төлә би ю кех зөвтәв?”
 26. Иисус терүнәс сурв: Заканд юн бичәтә? Тенд ю умшнач?”
 27. Тер хәрү өгв: “Эврәннь Бурхндан әрүн седкләрн, зүркәрн, бәәсн күчәрн болн бәәсн ухан – санаһарн дурта бас. Өөрк улсан бийдән дурта кевәр дурл.”
 28. Иисус терүнд келв: “Чи чикәр хәрү өгвч. Чи тиигәд ке, тегәд әмд бәәхич.”
 29. Зуг тер закана күн бийән харсҗ цеврлхин төлә иигҗ келв: “Мини өөрк улс гисн кемб?”
 30. Иисус келв: “Нег күн Иерусалимас Иерихон хотнур йовҗ йовсмн. Зуг тер йовсн хаалһднь деермчнр харһад, терүг үктмнь цокад, хувцинь булаҗ авад хайчкиҗ.
 31. Дарунь тер хаалһар Бурхна әрүн күн йовҗ, зовҗасн залу үзн, хаҗуһарнь давҗ оч.
 32. Хөөннь Левит күн зовҗасн залуһин өөр зогсал, хәләчкәд,эс үзсн болад давҗ одв.
 33. Дәкәд эн хаалһар самарянин һазра күн йовҗ йовад, зовҗасн залуг үзәд, санань зөвв.
 34. Эн өөрдәд, сөрвинь тосар болн чаһрар уһаһад боов. Шавтсн залуг эмҗгн деерән суулһад, гиичмрүр авч ирәд, тенд цааранднь бас нөкд болв.
 35. Маңһдуртнь Самариин күн һарч йовҗаһад, гиичмүрин эзнд хойр динарий өгәд келв: “Эн күүнд нөкд болҗ хәләтн, эн мөңгн эс күрхлә, би дәкәд ирхләрн үлдсн өгхв.”
 36. Эн һурвн күүнәс, тана ухаһар, зовҗах залуд кен хамгин өөрхн болсмн?
 37. Закана күн келв: Зовҗах залуд сана зовад, нөкд – дөң күргснь өөрхн болх.” Тиигхлә Иисус терүнд келв: “Чи бас тиигҗ ке”
 38. Цааранднь Иисус сурһульчнртаһан йовад нег хотнд орв. Тер хотна Марфа гидг нертә күүкд күн Иисусиг сурһульчнртаһнь герүрн дуудҗ.
 39. Марфа Марий гидг дү күүктә бәәсмн. Иисус теднә герт орҗ ирәд суухла, Марий Иисусин көлднь сууһад, Иисусин цуг келсн үгмүднь оньган өгәд соңссн бәәҗ.
 40. Марфа үүмәд, сахняд, хотан белдҗ. Эн Иисусур өөрдәд сурв: “Багш!Мини дү күүкн цуг көдлмшиг нанд үлдәҗәснь Та бурушаҗахшвт? Нантал ирәд нөкд болтха гиһәд келхнтн.”
 41. Иисус хәрү өгв: Марфа, Марфа, чи дала юм кехәр сахняд, зовад бәәнәч, 
 42. Зуг негхн керг күцәх кергтә. Марий бийдән хамгин кергтә юм шүүҗ авв. Терүгинь күн булаҗ авч чадшго.

11 БӨЛГ
 1. Нег дәкҗ Иисус зальврад дууссн цагла, Терүнәс нег сурһульчнь сурв: “Деед Эзн! Иоанн эврәннь сурһульчнран яһҗ зальврдг дасхла, Та мадниг бас дасхтн.”
 2. Иисус теднд келҗ: “Иигҗ зальвртн: “Мана Теңгрин Эцк! Нернтн әрүн болтха !Тана йосн иртхә! Теңгрт бүтсн таалтн һазр деер бүттхә”
 3. Эркн кергтә өдмгиг эндр өдрт илгәһит!
 4. Яһҗ бидн күүнә килнц тәвнәвидн, тиигҗ мана килнц тәвтн! Хар чидләс гетлгит!
 5. Иисус теднд келҗ: “Үлгүрнь, таднас негнь эврәннь иньгүр сөөдән ирәд келх: Иньг! Һурвн өдмг нанд өгйәһәр өгич,
 6. юңгад гихлә мини үр хаалһдан йовҗ йовад, зууран нан тал ирв, болв терүнд өгх хот нанд уга болҗана.
 7. Зуг тана иньгтн хәрү келх: “Бичә намаг зова, үүдм хаалһата, би эврәннь үрдүдтәһән кевтнәв. Босҗ чамд өдмг өгч чадшгов.
 8. Би таднд келҗәнәв: “Кемр тер күн иньг болвчн босҗ эс өгхлә, сурситн зуг тана давтад, зүткәд, сурад бәәхлә, босад сурсн өдмг өгх.”
 9. Тегәд Би таднд келҗәнәв: “Сурад бәәтн – сурсн өггдг, хәәһәд бәәтн – хәәсән олҗ авхит, үүдинь цоктн – таднд тәәлҗ секх.
 10. Сурад бәәсн күн – сурсанавчана, хәәһәд бәәсн күн – олҗана, үүд цокчасн күүнд тәәлҗ секҗәнә.
 11. Көвүнтн өдмг сурхла, чолу өгхит? Заһс сурхла, заһсна ормд моһа өгхит?
 12. Өндр сурхла,чим хорха өгхит?
 13. Кемр тадн килцтә болв чигн, эврәннь үрндән сән юм өгхләтн, тегәд таднас даву Теңгрин Эцк Әрүн Сәкүсиг сурсн әмтнд өгх.”
 14. Нег дәкҗ Иисус келн уга күүнәс хар сәкүсиг көөһәд һарһҗ. Хар сәкүсн һархла, тер күн үг келдг болв. Тенд бәәсн әмтн алң болцхав.
 15. Зәрмснь иигҗ келв: “Шулмсин нойн Веельзевулин чидләр хар сәкүсиг тер көөнә.”
 16. Зәрмснь Иисусиг шүүҗ бәрҗ авхин төлә теңгрин өвәрц темдг үзүл гиҗ сурцхав.
 17. Иисус теднә уха – санаһинь медәд келҗ: “Дотран салсн ямаран болвчн йосн хувагдх. Дотран таардго гер бүл тарҗ одх.
 18. Кемр эрлг бийләһән дәәлдхә, терүнә йосн яһҗ тесҗ бәәхмб? Болв танд Веельзевулин чидләр Би хар сәкүсиг көөнәв гиҗ келнәт.
 19. Тиим болхла, тана көвүд ямаран чидләр тер хар сәкүсиг көөнә? Тиигәд тер учрар таднд зарһчнр болх.
 20. Кемр Би хар сәкүсдиг Бурхна һарар көөҗәхлә, Бурхна Йосн тадн тал өөрдҗ йовна.
 21. Кемр ик чидлтә күн эврәннь герән харҗ хәләхлә, терүнә герт бәәсн өлг –эд әәмшг уга бәәнә.
 22. Зуг кемр терүнәс ик чидлтә күн дәврәд диилхлә, өлг –эднь булаҗ авх.
 23. Кен чигн Нанта эс бәәхлә, тернь Нанта сөрәд бәәнә. Кен чигн нанта эс хурахла бәәсән тер тараҗана.
 24. Хар сәкүсн күүнәс һархларн, көдә эргәд, амрх орм хәәнә, зуг олҗ чадхш, тиигхлә тер келнә: “Одак бәәсн герүрн хәрү хәрнәв.”
 25. Терүг хәрү ирхләнь, гернь сәврдчксн, цевр бәәҗ.
 26. Тегәд хар сәкүсн һарч йовад, ик догшн долан хар сәкүсдиг дахулад авч ирнә. Дахулҗ ирсн хар сәкүсд терүнәс йир догшн болна. Тедн күүнә дотр орад бүүрләд авчкна. Тер күүнд сүүлднь өмнкәснь му болна.
 27. Иисус тиигәд келҗәсн цагла нег күүкд күн әмтнә заагас хәәкрҗ: “Таниг һарһад өсксн эктн кишгтә!”
 28. “Бурхна Үгиг соңсдг болн күцәдг әмтн кишгтә,” – гиҗ Иисус хәрү келв.
 29. Әмтн икәр хурцхав, Иисус экләд келв: “Эн үйин әмтн му саната. Эдн өвәрц болн темдг сурна, зуг әәлдәч Ионан темдгәс талдан темдгүд теднд Бурхн өгшго.
 30. Юңгад гихлә Иона Ниневиин әмтнд темдг болв, тиигҗ Күмни Көвүн эн үйин әмтнд темдг болх.
 31. Зарһд өмн үзгин хаана хатн эн цагин үйнртә босад эдниг гемшәх. Юңгад гихлә тер ик һазрин холас Соломон хаана цецн уха соңсхар седд ирҗ. Энд бәәснь Соломонас Ик Алдр бәәнә.
 32. Зарһин өдр Ниневиин әмтн үйнртә босад эдниг гемшәх, юңгад гихлә тедн Иона келсн үгинь соңсад килнцәсн һарв. Энд болхла Ионас Ик Алдр.
 33. Кен чигн шам шатачкад нууц ормд савар бүркәд, терүг зогсаһад тәвхш. Орсн әмтн герл үзтхә гиһәд, шаман тәвц деер тәәвнә.
 34. Нүдн – күүнә шам, кемр чини нүднчн цевр болхла, чини цогц бас герлтә болх. Кемр чини нүдн бузр болхла, чини цогц бас харңһу болх.
 35. Хәләтн: “Чини дотрк герл харңһу болҗану?
 36. Кемр чини цогц герлтә болхла, болн чини нег чигн мөч харңһуд эс бәәхлә, шам чамаг герлтх. Чи герл өгхич.”
 37. Иисус әмтиг сурһсн хөөн нег фарисей күн гер талан хот тоохар седәд дуудв. Иисус гертнь ирәд, ширән өөр кевтв.
 38. Иисус хотын өмн һаран эс уһаснь үзәд, алң болв.
 39. Зуг Әрүн Эзн теднд келҗ: “тадн фарисеймуд; ааһ – савиг һазаһаснь арчнат, тадна дотрк болхла ховдгар болн хар санаһар дүүрң.
 40. Ухан уга әмтн! Һазакинь бүрдәсн Тер дотркинь чигн бүрдәсн биший ?
 41. Һуульһнчд өгдг өглһ ааһ – савд бәәсинь өгтн, тиигхлә цугтань цевр болх.
 42. Фарисеймуд, тадн зовлң эдлхт, юңгад гихлә тадн тәрсн мятас, рутас болн нань чигн ноһанас арвдгч хүвинь Бурхнд өгнәт. Бурхна зарһиг болн дуриг төртән авхшит. Талдан кергиг мартшгоһар болн эн кергән күцәх зөвтәт.
 43. Тадн зовлң эдлхт, юңгад гихлә тадн синагогд сән орм эзләд суунат, әмтн таднла мендлхлә, тадн дурта болнат.
 44. Тадн зовлң эдлхт, юңгад гихлә тадн эс темдглсн оршалһна нүкнлә әдл болҗанат. Терүгәр әмтн деерәснь ишкҗ йовна, болн ю ишкҗәхән медхш.
 45. Закана багшнр келв: “Багш! Иигҗ келәд, Та мадниг му келҗәнәт.”
 46. Иисус хәрү өгв: “Тадн закана багшнр бас зовлң эдлхш, юңгад гихлә тадн әмтнд күнд аца өгнәт,зуг бийстн тадн хурһарн әрә болхла көндәхшит.
 47. Тадн зовлң эдлхт юңгад гихлә тадн әәлдәчнрт оршалһна яршгуд, тедниг тана эцкнр алдг билә.
 48. Тадн эврәннь эцкнриннь кесн юмнла зөвшәрҗәнәт, тедн әлдәчнриг алдг бәәсмн, тадн болхла әәлдәчнрт өңгрсн цогц һазрт тәвнәт.
 49. Бурхн цецн – ухаһарн иигҗ келсмн: “Би әмтн тал әәлдәчнриг болн Бурхна Зәңгчнр йовулнав, зуг теднә зәрминь алх, зәрминь көөх.
 50. Тегәд чигн эн цагин үйнрәс цуг әәлдәчнрин, нарт делкәһәс авн асхрсн цусн некҗ авгдх.
 51. Авелин цуснас экләд болн Бурхна сүмин болн әмән өглһнә орм хоорнд Захариян цусн күртл. Эн цагин үйнрәс некҗ авгдх.
 52. Тадн закана багшнр зовлң эдлхт, юңгад гихлә тадн Бурхна медрлин түлкүр авлат: тадн бийстн үн авсн угат, болв үн хәәсн әмтнд саалтг болнат.”
 53. Иисусиг тендәс һарад йовхлань, закана багшнр болн фарисеймуд терүг дәврәд, олн зүсн сурврмуд өгв.
 54. Тедн Иисусиг келсн үгәрнь бәрҗ авхар седлә.

12 БӨЛГ
 1. Тер зуур дала әмтн нег – негән шахад хурсн цагт Иисус сурһульчнртаһан келв: “Фарисеймудын искәдг экнәс бийән саглҗ йовтн, эннь хойр чирәтә күүнлә әдл болҗана.”
 2. Медмҗән угаһар юмн уга, юн болв чигн секгдх. Нуувчинар болсн ил болх.
 3. Тегәд чигн харңһуд тана келсн үг герлд соңсгдх, болн гер дотр күүнә чикнд келсинь, герин ора деер чаңһар хәәкрҗ соңсгдх.
 4. Мини иньгуд, таднд келҗәнәв: Күүнә бий цогциг алдг әмтнәс бичә әәтн, тедн энүнәс давҗ юм кеҗ чадшго.
 5. Кенәс әәх кергтәһинь келҗәнәв: үкснә хөөн кен халун тамд таниг хайх. Терүнәс әәтн. Тиигҗ таднд келҗәнәв! Терүнәс әәтн.
 6. Хойр улан мөңгәр тавн богшурһа хулдгдналм? Болв терүнәс негинь чигн Бурхн мартсн уга.
 7. Тана толһан үсн болһн тоолчксмн. Бичә әәтн: тадн кесг богшурһаһас ик үнтә болҗанат.
 8. Би таднд келҗәнәв: кен болв чигн Намаг әмтнә чирәд күндхлә тер күүг Күмни Көвүн Бурхна элчнрин өмн бас күндлх.
 9. Кен чигн Намаг әмтнә чирәд иләр һолхла, терүг Би Бурхна элчнрин өмн һолхв.
 10. Кен чигн Күмни Көвүг муурухла, Бурхн терүнә килнцинь тәвх. Кен чигн Әрүн Сәкүсиг му келхлә, Бурхн терүнә килнцинь тәвшго.
 11. Кемр тадниг синагогур, толһачнрин болн йос бәрдг улсин өмн авч ирхлә, ю хәрү өгхнь, ю келхинь сана бичә зовтн,
 12. Юңгад гихлә тер цагт Әрүн Сәкүсн таднд ю келхинь зааҗ өгх.
 13. Әмтн дундас нег күүг Иисуст келв: “Багш! Мини ахнрт үлдсн зөөриг нанла хуватха “,- гиҗ терүнд келтн.
 14. Иисус тер күүнд хәрү өгв: “Кен Намаг тадна хоорнд зарһ кеҗ болн хуватха гиҗ заала ?”
 15. Цугтаднь иигҗ келв: “Хәләтн, бичә хармч болтн, юңгад гихлә күүнә җирһл байн элвг зөөрт биш.
 16. Иисус теднд иим цецн келвр келв: “Нег байн күүнд һазрнь ик сән урһц өгв.
 17. Эн байн ухалв: ода ю кехмб ? Альдаран эн мини урһц хурахмб? 
 18. Би эврәннь хуучн буудя хадһлдг бәәриг хамхлад, шин ик бәәр кенәв. Тендән цуг эврәннь өдмгән болн цуг зөөрән хуранав.
 19. Ода чамд кесг җилмүдт күрх зөөр бәәнә. Ууһад, идәд, байртаһар амрад бә гиҗ бийдән келҗ.
 20. Зуг Бурхн терүнд келҗ: “Ухан уга күн! Эн сө әмичн чамас булаҗ авх. Кенд чини белдсн зөөр күртх?
 21. Кен чигн күн Бурхна зөөриг эс авхла, болв бийдән талдан зөөр хурахла, тиим болх.
 22. Иисус Эврәннь сурһульчнртан иигҗ келв: “Тегәд чигн таднд келҗәнәв: Юуһинь идх, ю өмсхән бичә ухалҗ бийән зоваһад бәәтн,
 23. Юңгад гихлә әмн хотас деер, цогц – хувц – хунрас деер.
 24. Хар керә шовудыг хәләһәд ухалтн: Тедн тәрә тәрхш, хадхш, буудя хураҗ хадһлхш, тедниг Бурхн теҗәнә. Тадн болхла Бурхнд кесг шовудас ик үнтә болҗанат!
 25. Кен чигн зовад бәәҗ бийдән җирһлән утдулҗ чадхий?
 26. Кемр тиим бичкн юм күцәҗ эс чадхла, яһад наадкиннь төлә зовҗахмт?
 27. Лили цецг яһҗ урһна, хәләтн. Эн көдлхш, утц ээрхш, зуг Соломон хан ик алдр бәәсн бийнь тер цецгәһәс үлү сән хувц өмсәд уга билә.
 28. Кемр Бурхн эндр урһсн, маңһдур һалд шатх урһмлыг тиигҗ өмскхлә, тадниг баһ итклә улсиг энүнәс деер хувц эс өмскүлҗ болхий?
 29. Ю идхмб, ю уухмб гиҗ бичә зовтн,
 30. Юңгад гихлә цуг килнц тә әмтн тиигҗ кенә. Тана Эцктн таднд юн кергтәһинь сәәнәр меднә.
 31. Түрүләд Бурхна Йосиг хәәтн, цуг наадкинь Бурхн Эврән таднд өгх.
 32. Мини цөөкн, Бурхна улс, бичә әәтн! Тана Эцк таднд Эврәннь теҗ орн – нутг өгхәр бәәнә.
 33. Эврәннь зөөрән хулдад, һуульһнчд өглһ өгтн. Хуучршго мөңгтә түңгрцгиг белдтн, чилшго үнтә зөөрән теңгрт хадһлтн. Терүнд хулхач өөрдҗ чадшго, гүр үрәшго.
 34. Юңгад гихлә тана зөөр бәәсн һазрт тенд ухан – санан, зүркн бәәх.
 35. Хувцн тана бүслчксн болтха, шам шаталһата бәәтхә.
 36. Хүрмәс эзән күләҗәсн зарцла әдл болтн. Юңгад гихлә эзнь ирәд, үүд цокхла, зарц дарунь үүд секнә.
 37. Эзнь ирәд, зарцнран серглң бәәсинь үзхлә, тер мухла хүвтә. Би үнәр келҗәнәв: эзнь бийнь хувцан бүсләд, ширә деер хот тәвәд тедниг күн гиһәд тооһад, теднд церглх.
 38. Кемр сөөни өрәллә, болв терүнәс ора цагла эзн зарцнран белн бәәсинь үзхлә, тедн кишгтә.
 39. Кемр хулхач орҗ ирх цагинь герин эзн медхлә, тер унтлго уга, орсн хулхачиг тәвшго билә.
 40. Тадн бас белн болтн, юңгад гихлә Күмни Көвүн кезә күрәд ирхинь тадн медҗәхшит.
 41. Тиигҗ Петр Иисусас сурв: “Багш! Эн цецн келвр һанцхн маднд эс гиҗ цуг әмтнд кеҗәнәч?”
 42. Деед Эзн хәрү өгв: “Седклән өгсн ухата, цагтнь өдмг зарцнртан өгдг һардачиг эзн тәвҗ. Тернь кемб?
 43. Эзн ирхлә, зарциг тиигҗ кергән кеҗәх цагт үзхлә, тер зарц кишгтә болх.
 44. Би таднд үнәр келҗәнәв, тер зарциг эзн эврәннь цуг зөөртән даалһх.
 45. Зуг кемр зарц зүркндән иигҗ келәд: “Мини эзн удл уга иршго” наадк зарцнриг болн күүкд улсиг цокад, әркән ууһад, тиигәд кехлә,
 46. Тиим зарцин эзн терүг эс күләҗәсн өдрт ирхлә, эзн терүг буру кеснднь, күчәр засх, тедн килцтә улста цааҗлгдх.
 47. Мухла күн эзнә дуриг медә бәәҗ, зуг бийән белдсн уга болн эзнә даалһсиг күцәхәр седдго болад улм икәр цокулгдх.
 48. Болв кемр эзнә дуриг меддго болхла, зуг тер зарциг баһар цокх. Дала юм өггдснәснь икәр некгдх. Ик керг даалһҗ өгсн күүнәс икәр некҗ сургдх.
 49. Би һазрт һал авч ирхәр ирләв. Тер шулуһар шаттха гиҗ санҗанав.
 50. Би болхла һашута үзлһн учрар йовх зөвтәв, тегәд чигн тер күцтл зовҗанав.
 51. Тадн Намаг эн орчлңд эв авч ирв, гиҗ санҗанат? Уга, таднд келҗәнәв, салһхар ирв.
 52. Эн цагас авн тавн күн бәәсн гер – бүл хоорндан салх. Һурвн күн хойр күүнә өмнәс эс гиҗ хойр күн өмнәс босх,
 53. Эцкнь көвүнәннь өмнәс болв көвүнь эцкиннь өмнәс босх, экнь күүкнәннь болн күүкнь экиннь өмнәс, хадм экнь бериннь өмнәс болн бернь хадм экиннь өмнәс босх.
 54. Цуг әмтнд Иисус келҗ: “Үүл үзхләр, хур орх”, - гиҗ тадн келнәт.
 55. Өмн үзгин салькн үләхлә, тадн халун болх, гиҗ келнәт, - халун болна.
 56. Хойр чирәтнр! Теңгр һазрин темдг хәләһәд медҗәнәт, болв ямаран цаг ода ирсинь тадн медчадҗахшит?
 57. Юңгад гихлә юн болхинь ухалҗахшит?
 58. Дөрлдг күүнлә толһачнрур йовсн цагла зууран терүнәс бийән сулдххар арһан хә. Тер күн зарһчд чамаг авч ирх, болв зарһч чамаг харулд өгх, тернь түүрмд чамаг суулһх.
 59. Чамд келҗәнәв: “Үлдсн деншг күртлән эс өгтлән, тер бәрәнәс сулдҗ һарч чадшгоч.”

13 БӨЛГ
 1. Тер цагт Иисусур әмтн ирәд Галилеян улсин тускар даргдад үксн келҗ өгсмн. Пилат тедниг бәрц өгхчәх цагт иер әмтнә цусиг сетрә малын цуснла нилүлҗ.
 2. Иисус хәрү иигҗ келв: “Эн галилеин улс наадк Галилеин әмтнәс даву килнцтә болад тиигҗ зовагдҗахмб?
 3. Уга гиҗ, таднд келҗәнәв! Зуг кемр тадн килнцтә җирһлән эс үлдәхлә, тадн бас үкхит.
 4. Санцхатн, одак Силоамск бәәшңг унад, арвн нәәмн кү даргдҗ үкснә тускар ухалцхатн. Тедн Иерусалимин әмтнәс үлү килнцтә бәәсмн гиҗ тоолҗанат?
 5. Уга гиҗ, таднд келҗәнәв! Кемр тадн килцтә җирһлән эс үлдәхлә, тадн бас үкхит.” – Би таднд келҗәнәв.
 6. Цааранднь Иисус иим цецн келвр келҗ өгв: “Нег күүнә уста үзм урһдг һазрт инҗр модн урһҗ. Тер күн модна темс хәләхәр ирҗ, зуг темс олҗ чадсн уга.
 7. Тер күн уста үзмин тәрәчдән келв: “Би һурвн җил нааран ирәд инҗр темс бәәхинь хәләнәв, болв темсн уга болна. Чавчад хайчк энүг. Юңгад эн һазрин орм эзләд бәәнә?
 8. Тер уста үзмин тәрәч хәрү иигҗ келв: “Эзн! Дәкәд нег җилд энүгән үлдәтн. Би эн модыг эргүләд малтнав, һазриг шег – богар ясрулнав,
 9. Тегәд эн модн темс өгчәс чадхла, дарук җилд энүг чавчад хайчкхмн.
 10. Бурхна Суббот өдрлә Иисус нег синагогд әмтиг сурһла.
 11. Тедн нег күүкд күн бәәҗ. Терүг арвн нәәмн җилин туршарт гемин сәкүсин эзлсмн. Күүкд күн икәр цогцан хүмхҗ, нурһан чиклҗ чаддго бәәҗ.
 12. Иисус терүг үзәд, дуудад келҗ: “Эгч мини! Чи эврәннь гемәс сулдҗанач.”
 13. Иисус толһа деернь һаран тәвв, гемтә күүкд күн дарунь нурһан һоолад зогсв. Күүкд күн Бурхнд магтал өргәд бәәв. 
 14. Иисусиг Бурхна Суббот өдрлә гемтә күүкд кү эдгәхлә, Синагогин һардач уурлад, әмтнд келв: “Зурһан өдр бәәнә, эн өдрмүдт көдлх кергтә. Бийән эмнх Бурхна Суббот өдрлә биш, наадк өдрмүдт иртн.” 
 15. Деед Эзн иигҗ хәрү өгв: “Хойр чирәтә әмтн! Бурхна Суббот өдрлә тадн эврәннь царан хашаһас тәәлҗ авнат, элҗгнән һолур тууһад услнат.
 16. Эн Авраамин күүкиг, эрлг арвн нәәмн җилдән күлҗ бәрлә, тегәд эн күүкд күүг Бурхна Суббот өдрлә сулдххмн биший ? 
 17. Иисусиг келснә хөөн Терүнлә бурушаҗах әмтн ичв. Наадк улс цугтан кесн өвәрцднь икәр байрл бәәҗ.
 18. Иисус келв: “Бурхна Йосиг юунла әдлцүлҗ болхмб?”
 19. Бурхна йосн эврәннь садт тәрсн горчисин экнлә әдл. Тер экн урһад, ик модн болҗ, теңгрин шовуд нисҗ ирәд терүнә ац деернь бултна.
 20. Дәкәд Иисус сурв: “Бурхна йос бас юунла әдлцүлҗ болхмб?”
 21. Бурхна йосн һуйрт искәчксн экнлә әдл. Күүкд күн тер экиг авад арвн нәәмн килограмм һуйрт тәвнә, һуйр өсҗ одна.
 22. Иисус балһсдар, хотдар, селәдәр әмтиг сурһҗ йовсмн. Тер Иерусалимур йовҗ.
 23. Нег күн терүнәс сурв: “Деед Эзн! Бурхн цөөкн улс авргдхмби? Иисус хәрү өгв:
 24. “Уутьхн үүдәр ортн, юңгад гихлә кесг әмтн орхар седҗ, зуг орҗ чадшго.
 25. Герин эзн босад үүдән хаахла, тадн үүднә һазад зогсад, үүдинь цокад келхт: “Эзн! Эзн! Үүдән сектн!” Зуг Тер келх: “Би тадниг медхшв, альдас тадн ирситн медҗәхшв.”
 26. Тадн келхит: “Мадн Танла хамдан хот уулавидн, Та мана уульнц болһнд сурһлат.”
 27. Зуг Тер келх: “Таднд келҗәнәв: Би тадниг альдас ирситн медхшв. Әмтн му кесн Нанас һартн.
 28. Авраамиг, Исаакиг, Иаковиг болн цуг әәлдәчнриг Бурхна йоснд үзхләрн, зуг тадн тендәс көөгдхт, тедн уульлһн болн шүднә хәврлһн болх.
 29. Кесг әмтн зүн, барун, ар, өмн үзгәс ирәд, Бурхна йосна нәәрт орман эзлх.
 30. Тегәд сүүлңкнь түрүңкнь болх, болв түрүңкнь сүүлңкнь болх.
 31. Тер цагла цөөкн фарисеймуд Иисусур ирәд, келҗ: “Эн һазриг үлдә, юңгад гихлә Ирод Таниг алхар седҗәнә.”
 32. Иисус теднд иигҗ келв: “Тер аратд келтн: Би эндр болн маңһдур чигн хар сәкүсдиг көөһәд, әмтиг эдгәнәв, һурвдгч өдртән кергән чиләхв.
 33. Зуг эндр, маңһдур, нөкәдүр цааранднь Би эврәннь кергән күцәх зөвтәв, юңгад гихлә Иерусалимд Әәлдәч үкх зөвтә.
 34. Иерусалим! Иерусалим ! Чи әәлдәчнриг алнач, чамур илгәсн әмтиг чолуһар цокҗ алнач! Кедү дәкҗ Би чини бичкдүдиг шовун кевтә эврәннь һууҗмулмудан җивр доран хурахар седләв, зуг тадн дурлго болвт.
 35. Тегәд чигн тана гертн таднд хоосн үлдәгдҗәнә. Таднд келҗәнәв, Намаг үзҗ чадшгот “Деед Эзнә нерн деерәс Ирснь Әдстә!” гиҗ келтн.

14 БӨЛГ
 1. Нег дәкҗ, Бурхна Суббот өдрлә Иисус нег байн фарисеймудын толһачин герт хот ууҗасмн. Цугтан Иисусиг шинҗләд хәләһәд бәәсмн. 
 2. Терүнә өмн усн хавдр гемтә күн сууҗ.
 3. Иисус закана багшнрас болн фарисеймудас сурҗ: “Бурхна Суббот өдрлә эдгәҗ болхий?”
 4. Тедн ә угаһар бәәв. Иисус гемтә күүнд һаран тәвәд, эдгәһәд йовулв.
 5. Тиигҗ теднд келв: “Кемр тана ээлҗгн эс гиҗ цар Бурхна Суббот өдрлә худгт унхла, тадн худгас һарһҗ авхит?
 6. Тедн хәрү өгч чадсмн уга.
 7. Иисус дуудсн әмтн ширән өөр түрүн орм эзлхәр седҗәхинь үзәд, теднд цецн келвр келҗ өгч:
 8. “Кемр чамаг хүрмин нәәрт дуудхла, түрүн орм эзлхәр бичә хә, юңгад гихлә чамас деер күндтә күн тер хүрмд дуудгдсн болх.”
 9. Чамаг болн тер күүг хүрмд дуудсн эзн келх: “Эн орман өг.” Тиигхлә чи һәәлгдәд, ичәд, хамгин сүл ормд суухч.
 10. Хүрмд дуудсн цагла чи ирәд хамгин ардк ормд су, ухла, чамаг дуудсн эзн ирәд келх: “Үр! Деегшән һарад су.” Тиигхлә сууҗасн әмтнә чирәд чи ачта күн болхч.
 11. Кен чигн бийән деегшән өргәхлә, тернь дорацулгдх, болв кен чигн бийән дорацулхла деегшән өрггдх.
 12. Дәкәд Иисус дуудсн фарисейд иигҗ келв: “Чи үдин болн асхни хотд үүрмүдән, ахнран, элгн – садан,хом – хоша бәәдг байн әмтиг бичә дууд. Юңгад гихлә тедн чамаг бас дуудх.
 13. Чи болхла нәәрән кехләрн угатя, эрдмгтә, доһлң, сохр әмтиг дууд.
 14. Чи кишгтә болхич. Тедн чамаг хәрү дуудҗ чадшго, зуг әмдрллһнә өдрт Бурхн чамаг ачлх.
 15. Цуг энүг соңссн, ширән өөр кевтснь гиичнрин негнь Иисуст келҗ: “Теңгрин Бурхна орн – нутг өдмг идҗәсн күн кишгтә болх!”
 16. Иисус хәрү өгч: “Нег күн ик нәр кеҗ, дала әмт дуудҗ.”
 17. Нәәрин цагинь өрдхлә, тер эврәннь мухлаг дуудҗах әмтнд келүлҗ: “Мананур нәәрт иртн, цугнь белн.”
 18. Цуһар негдсн кевтәһәр гемән сурцхав. Түрүңкнь келв: “Би һазр хулдҗ авв йовад хәләх зөвтәв. Таниг сурҗанав, гемим тәвтн.”
 19. Талдань келҗ: “Би арвн цар хулдҗ авв, тедниг яһҗ көдлхинь хәләхәр йовҗанав. Таниг сурҗанав, гемим тәвтн.”
 20. Һурвдгчнь келҗ: “Би ода гер авв, ирҗ чадшгов.”
 21. Мухла герүрн ирәд, цугтаһинь эзндән келҗ өгв. Тегәд герин эзн уурлад мухлад келнә: “Хотна уульнцар шулун йовад угатя, эрдмгтә, доһлң болн сохр әмтиг дууд.”
 22. Мухла келв: “Эзн! Тана келсәр цугтаһинь күцәвүв, дәкәд чигн орм бәәнә.”
 23. Эзн мухлад келҗ: “Хаалһ болн хотна зах болһнар йовад, харһсн әмтиг иткүләд, герүрим дуудҗ авч ир. Мини гериг әмтн дүүрңгтхә!
 24. Тер дуудгдсн әмтнәс нег чигн күн Нанла нәәрт Мини хот уушго гиҗ Би таднд келҗәнәв.
 25. Иисусла хамдан дала әмтн йовла, тегәд теднүр хәләһәд иигҗ келв: 
 26. “Кен Нанур ирәд, зуг эк – эцкәсн, гергнәсн, үрдәсн, ахнр – эгчнрәсн, әмн – җирһләсн үлүһәр Нанд дурта эс болхла, тер Мини сурһульч болҗ чадшго.
 27. Күн болһн эврәннь кирсән авч йовад Намаг эс даххла, Мини сурһульч болҗ чадшго.
 28. Кемр тадна негнь бәәшң бәрхәр седхлә, түрүләд тер сууһад тосхлтыг дуусх элдвр тоолхий?
 29. Кемр сүүр тәвәд, бәәшң тосхҗ дуусҗ чадшго болҗ һархла, энүг үзсн улс терүг наад бәрх.
 30. “Эн күн бәәшң экләд тосхҗаһад, дуусҗ чадсн уга” гиҗ тедн келх.
 31. Нег хан талдан хаана дәәлдхинь өмн, түрүләд сууһад, арвн миңһн цергәрн хөрн миңһн хортна цергиг диилҗ чадхан эс селвцхий?
 32. Чадшго болхла, тернь хол бәәҗәснь цагла, эвин тускар сурхар элчнрән йовулх.
 33. Тиигҗ тадн цуг бәәсн зөөрән үлдәҗ чадшго болхла, Мини сурһульч болҗ чадшго.
 34. Давсн – сән юмн, зуг давсн эврәннь амтан геехлә, юуһар амтынь орулхмб? 
 35. Тиим давсиг авад хайна, юңгад гихлә давсн һазрт чигн, бог – шеегд чигн тус болшго, Соңсхар седснь соңстн!”

15 БӨЛГ
 1. Алв авдг болн килнцтә кесг әмтн Иисусиг соңсхар ирҗ.
 2. Фарисеймуд болн Бурхна дегтр бичдг улс уурлад, хорндан күүндҗ: “Тер килнцтә әмтиг тосад, теднлә хот ууҗана.” 
 3. Тегәд иим цецн келвр Иисус келҗ:
 4. “Таднас кен чигн зун хөөтә болхла, тер хөөнәс негнь геедрхлә, йирн йисн хөөһән үлдәһәд, геедрсн хөөһән хәәҗ йовхий?
 5. Тер хөөһән олҗ авад, байрлад, ээм деерән үүрәд,
 6. Гер талан ирчкәд, нееҗнәрн болн өөрән бәәсн әмтиг дуудад келхит: “Нанла хамдан байрлтн: би геедрсн хөөһән олҗ авв.”
 7. Таднд келҗәнәв, теңгрт бас тиигҗ болх. Килнцтә җирһлән үлдәсн негхн күүнә төлә ик байр болх. Тер йирн йисн чик седклтә әмтнәс, Бурхнас гемән сурхар эс тоолҗаснаснь, негхн гемән сурсн күн деер болҗана.
 8. Кемр күүкд күн арвн алтн мөңгнәсн негинь геехлә, тер мөңгән сәәнәр хәәһәд, шам шатаһад, герән сәврәд, мөңгән олҗ эс авхий?
 9. Зуг мөңгән олҗ авхларн, нәәҗнрән, хом – хоша бәәсн күүкд улсиг дуудад ,”Нанла хамдан байрлтн!Би геедрсн мөңгән олҗ авв,” – гиҗ келх.
 10. Тиигәд Бурхна элчнр килнцтә җирһлән үлдәсн негхн күүнә төлә байрлцхана. Би таднд келҗәнәв:
 11. Дәкәд нег цецн келвр Иисус келҗ: “Нег күн хойр көвүтә бәәҗ. 
 12. Отхн көвүнь эцкдән ирәд келв:”Аав! Мини хүвм өгтн.” Тегәд эцкнь өлг – эдән хуваһад өгчкв.
 13. Цөөкн өдр болчкад, отхн көвүн өлг – эдән авад ик хол һазрур йовв. Тендән тер көвүн аля җирһләр бәәһәд, цуг мөңгән тараһад хоосн үлдв.
 14. Тер мөңгнь чилхлә, тер һазрт ик харһнлһн болв. Көвүн икәр түрҗ.
 15. Тер нег күүнүр көдлмш сурхар ирв. Тернь эврәннь һазрт һахас хәрүлх көдлмш өгв.
 16. Көвүн һахад өгсн хотас чигн идхәр седлә. Зуг нег чигн күн терүнд тер хотас өгсн уга.
 17. Ухан серл орад, тер иигҗ келҗ: “Мини эцкин герт кедү көдләчнр бәәнә, тедн дала хотта, би болхла энд харһнад үкчәнәв.
 18. Босад хәрү йовнав, эцкдән келнәв: “Аав! Би теңгрин болн тана өмн ик килнц һарһв.
 19. Тана көвүн гиҗ нер зүүх зөв угав, намаг эврәннь көдләчәр тоолтн.”
 20. Тер босад, эврәннь эцк талан йовв. Эцкнь терүг ик холас үзәд, көвүндән санань зова, гүүҗ һарад, көвүһән күзүдәд теврҗ үмсв.
 21. Тегәд көвүн эцкдән келҗ: “Аав! Би теңгрин болн тана өмн ик килнц һарһв. Тана көвүн гиҗ нер зүүх зөв угав.”
 22. Эцкнь зарцнртан келв: “Шулуһар йовад, хамгин сәәхн хувц авч иртн, мини көвүһм өмсктн, һартнь үнтә билцг зүүтн, көлднь башмг өмстн.
 23. Нег сән тарһн туһл авч ирәд алтн, хотан ууһад, байрлхмн!
 24. Юңгад гихлә мини көвүн әмд уга билә, ода эн шинәс әмдрв, Геедрҗ одсн билә, болв олдв. “Тедн байрад нәр кеҗ.
 25. Ууһн көвүнь тер цагт кеер бәәҗ. Герүрн хәрәд ирхләрн, әмтнә байрлсн дуд соңсв.
 26. Көвүн нег ялчиг дуудҗ сурв: “Юн болҗана ?”
 27. Ялч хәрү өгв: “Чини дүүчн хәрҗ ирв, көвүнь эрүл – менд ирснднь, эцкчн терүнд байрлад, тарһн туһл алв.”
 28. Ууһн көвүнь уурнь күрәд, герүрн орхар седсн уга. Эцкнь һарад терүг наар гив.
 29. Зуг көвүнь эцкдән келв: “Би танд кесг җил көдлҗәнәв, тана келсәр оньдин бәәнәв. Та болхла, намаг нәәҗнртәһән байр кетхә гиҗ ямана ишк чигн алсн угат.
 30. Зуг эн көвүнтн аля күүкд улста цуг эврәннь мөңгән чиләһәд, хәрү ирхлә, та терүнә төлә тарһн туһл алвт.”
 31. “Көвүн! Чи нанла оньдин бәәнәч, болв мини бәәсн юмн чини.
 32. Ода байрлх зөвтәвидн, тер юңгад гихлә чигн дүүчн үкәд әмдрв, геедрәд олдв,” – гиҗ эцкнь келв.

16 БӨЛГ
 1. Иисус Эврәннь сурһульчнртаһан келв: Нег байн күүнд герин һардач бәәҗ. Тер һардач тоолвр угаһар мөңгинь тараҗ. Терүгнь эзнь соңсв,
 2. Эзн һардачиг дуудад сурв: “Би чини тускар ю соңсв? Чи цааранднь һардач болшгоч, эврәннь көдлмшин тускар тооца нанд келҗ өг.
 3. Һардач дотран ухалв: “Ода яахмб? Мини эзн көдлмшәсм көһәд һарһҗана. Би һазр малтҗ чадшгов, һууль һуухд – ичнәв.
 4. Кемр намаг эн гертәс көөхлә, әмтнә герт бәәхин төлә ю кехән би меднәв.
 5. Тегәд эврәннь эзнд өртә бәәсн әмтиг неҗәдәр дуудв. Түрүңкәснь сурв: “Мини эзнд кедү өртәвч?”
 6. Тернь келв: “Һурвн миңһн хойр зун литр тос.” Һардач терүнд келҗ: “Эврәннь өрин цаасан авад, энд сууһад нег миңһн зурһан зун литр тос бич .”
 7. Цааранднь дарукаснь сурв: “Чи кедү өртәвч?” Тернь: “Һучн зурһан миңһн тонн буудя .” Терүнд келҗ: “Эврәннь өрин цаасан авад, хөрн нәәмн миңһн тонн буудя бич.”
 8. Эзн терүг тоолвртаһан кергән күцәснь үзәд таасҗ. Эн килнцтә орчлңгин әмтн бурхна үрдүдәс олмһа болна.
 9. Би таднд келҗәнәв: эн цаг зуурин зөөрәр үүрмүд күрглҗ автн,юңгад гихлә тер цагнь чилхлә, тадн Теңгрин Бурхна орн – нутгт бәәхит.
 10. Баһ юмнд итклтә бәәснь ик юмнд итклтә болх, баһ юмнд эс итклтәнь ик юмнд иткл уга болх.
 11. Кемр тадн һазрин зөөрт иткл уга бәәхлә, кен таднд лавта үн өгхмб?
 12. Болв күүнә зөөрт иткл уга бәәхләтн, яһҗ таднд тана зөөр өгч болхмб?
 13. Нег чигн ялч хойр эзнд заргдҗ чадшго. Негнднь дурго болх, наадкднь дурта болх, негнднь үнн седкләрн заргдх, наадкинь төртән авшго. Тадн Бурхнд зөөр хойрт церглҗ чадшгот.
 14. Мөңгнд дурта фарисеймуд цугтаһинь соңсад, Иисусар наад бәрҗ
 15. Иисус теднд келв: “Әмтнә өөр тадн Бурхна чик улс гиһәд бийән тоолнат, зуг Бурхн тадна зүркиг меднә. Әмтн өөдән үнтә гиҗ тоолдг юмиг, Бурхнд бузр юмн болҗана.
 16. Закана болн әәлдәчнрин цагнь Иоанна өмн бәәсмн, ода болхла Теңгрин Бурхна орн – нутгин тускар Байрта Зәңг тархагдҗана. Кен болв чигн чирмәҗ күцәхлә тенд орх.
 17. Зуг Закана үзгнь уга болтл, теңгр һазр хойр түрүләд уга болх.
 18. Кен чигн эврәннь гергнәсн салад, талдан күүкд кү авхла, тер күн килнц һарһна. Залуһас хәрсн күүкд кү авсн залу бас тиим килнц һарһна.
 19. Иисус Цааранднь цецн келвр келв. Нег байн күн бәәҗ. Тер күн үнтә хаана хувц өмсдг, сән – сәәхн болн өдр болһн байрта хүрм кеһәд бәәҗ.
 20. Лазарь гидг нег һуульһнч күн бас бәәҗ.
 21. Тер шартха болад, байн күүнә үүднә өөр кевтҗ. Тер байн күүнә шавхринь, хотын үлдлинь идхәр седҗ. Нохас ирәд терүнә шархинь долаҗ.
 22. Һуульһнч Лазарь өңгрхлә, Бурхна элчнр терүг Авраамур авч одв. Байн күн бас өңгрҗ одв, терүг әмтн оршав.
 23. Тер байн күн тамин йоралд икәр зовлң эдләд, деегшән хәләһәд, деер теңгрт Авраамиг үзв, өөрнь Лазарь бәәҗ.
 24. Байн күн хәәкрв: “Аав,Авраам! Намаг хәәрлит! Лазариг нааран тәвтн, тер эврәннь хурһан уснд норһад, мини келиг киитрүлтхә, юңгад гихлә би эн һалд икәр зовлң эдлҗәнәв.”
 25. Зуг Авраам хәрү өгв: “Үрн! Сергә, чи эврәннь җирһлдән сәәһән авлач, Лазарь – мууһинь. Ода тер энд амулң җирһлән олв, чи болхла зовҗанач.
 26. Дәкәд болхла, чи мадн хойрин хоорнд ик гүн садрг бәәнә, кен чигн чамтал йовхар седвчн, йовҗ чадшго, чамас маднур күн давшҗ һарч чадшго.”
 27. Байн күн келв: “Тиигхлә, аав, Лазариг мини эцкин герүр илгәтн,
 28. Юңгад гихлә нанд тавн ах – дү бәәнә. Тедниг эн зовлңгта һазрт бичә харһтха гиҗ йовад теднд медүлҗ келг.
 29. Авраам терүнд хәрү өгв: “Теднәд Моисеин болн әәлдәчнрин Бурхна үг бәәнә. Тедниг соңстха.” Байн күн келв:
 30. “Уга, Аав Авраам, үксн әмтнәс негнь болвчн теднүр одхла, тедн килнцтә җирһлән үлдәх.”
 31. Тегәд Авраам хәрү өгч: “Кемр тадн Моисеиг болн әәлдәчнриг соңсдго бәәсн болхла, үксн күн әмдрвчн терүнд иткшго.

17 БӨЛГ
 1. Иисус сурһульчнртан келҗ: Килнцд оньдин учр болх, зуг тер әмтиг килнцд түлкчкәд күн зовлң эдлх .
 2. Эн бичкдүдәс негинь килнцд уңһашгоһар күзүнднь теермин чолу дүүҗләд теңгст хайснь деер болх.
 3. Тегәд чигн бийән хәләтн, Кемр чини ахчн чини өмнәс килнц кехлә, терүнд келәд медүл. Кемр тер килнцтә җирһлән үлдәхлә,килнцинь тәв.
 4. Кемр тер мини өмнәс өдрт дола дәкҗ килнц кеһәд, дола дәкҗ чамд хәрү ирәд гемән сурхла, геминь тәв.
 5. Бурхна зәңгчнр Деед Эзнд келҗ: “Маднд ик иткл өгтн”.
 6. Деед Эзн хәрү өгч: “Кемр тана иткл горчсин экнлә әдл болхла, тадн эн тут моднд: “Бәәсн ормасн уңгарн суһрад, теңгснд урһ” гиҗ келхлә, тер тадниг соңсх.
 7. Танад һазр хаһлдг, хө хәрүлдг мухла бәәнә. Кеерәс тернь ирхлә, тадн “Нааран шулуһар ирәд, хотан у”, гиҗ келхит?
 8. Тадн мухлад түрүләд келхт “Асхни хотан нанд кеҗ өг. Хувцан соляд, намаг хот ууҗалт, сөөвңгин керг күцә. Хөөннь эврән хотан уухич.”
 9. Тадна мухла зааҗасн кергиг күцәхлә, тадн терүнд ханҗанав гиҗ келхит? Би тиигҗ ухалҗахшв.
 10. Тегәд тадн бас заасн кергән күцәтн, иигҗ келтн: “Бидн зөв уга мухлас, зуг бидн даалһвран күцәвидн.”
 11. Иисус Иерусалимур йовҗ, зууран Самария болн Галилея хоорнд йовсмн.
 12. Иисус нег хотнд орхлань, арсна му гемтә арвн күн харһв. Тедн холд зоһсад,
 13. Хәәкрв: “Иисус, Багш! Мадниг хәәрлит”
 14. Иисус тедниг үзәд, келҗ: “Йовад Бурхна әрүн күүнд бийән үзүлтн.” Тедн йовад, зууран эдгв.
 15. Негнь бийән эдгсинь үзәд, хәрү ирәд, Бурхнд магтал өргв.
 16. Эдгсн күн Иисусин көлднь унад, Терүнд ханлтан өргв. Тер самариин күн бәәҗ.
 17. Иисус келв: “Арвн күн эдглә эсий? Наадк йисн күн яһсмб?”
 18. Юңгад һанцхн эн күн Бурхна магтал өргҗ ирсмб?
 19. Иисус терүнд келҗ: “Босад йов, чини иткл чамаг аврсмн.”
 20. Фарисеймуд Иисусас сурсмн: “Кезә Теңгрин Бурхна орн – нутг ирхмб? Тер теднд хәрү өгв: “Теңгрин Бурхна орн – нутг медмҗән угаһар ирх.”
 21. “Тер энд” эс гиҗ “Тер тенд” гиҗ келҗ чадшго. Теңгрин Бурхна орн – нутг тана дотр.”
 22. Сурһульчнртан иигҗ келв: “Цагнь ирхлә, тадн Күмни Көвүг негхн өдр чигн үзхәр седхит, зуг үзҗ чадшгот.
 23. Таднд келх: “Тер энд”, зуг тадн ардаснь бичә гүүтн, бичә йовтн.
 24. Ямаран кевәр һал цәкллһн теңгрин нег захас, талдан зах күртл гилвкҗ үзгднә, тиигҗ Күмни Көвүн Эврәннь өдрт ирх.
 25. Зуг тер өдр күртл Күмни Көвүн кесг зовлң үзх, эн үйин әмтнәс көөгдх.
 26. Ноин бәәсн цагла әмтн юман кеһәд бәәсмн, тиигҗ Күмни Көвүнә өдрмүдт болх.
 27. Нояг ковчег дотр ортл әмтн хотан идәд, уулдад, гер авлдад бәәсмн. Усна аюл ирәд, цуг тедниг уга кев.
 28. Тиим юмн Лот бәәсн цагт бас билә: әмтн хотан идәд, уулдад, хулд кеһәд, мод суулһад, гер тосхад бәәдг бәәсмн.
 29. Зуг Содомас Лот һарсн өдрлә, теңгрәс һал күкр хур орад цугтаһинь уга кев.
 30. Күмни Көвүн ирхлә, тер өдр бас тиим болх.
 31. Тер өдр герин орад суусн цагт кен чигн күн терүнә хувц – хунр гертнь бәәхлә, терүг авхар дорагшан бичә буутн. Кеер бәәсн күн юм авхар хәрү бичә иртн.
 32. Лотын авалиг санҗ тодлтн.
 33. Кен чигн эврәннь әмән хадһлхар седхлә, әмән геех, әмән геесн күн терүгән аврх.
 34. Би таднд келҗәнәв: тер сө унтсн хойр күүнәс негнь авгдх, негнь үлгдх.
 35. Буудя цоксн хойр күүнәс негнь авгдх, наадкнь үлгдх.
 36. Кеер бәәсн хойр күүнәс негнь авгдх, наадкнь үлгдх.
 37. Сурһульчнр сурв: “Деед Эзн, альд болх? Иисус хәрү өгв: “Зуг яһҗ хар шовуд нисҗ цуглурхла тиигҗ эн темдгүд Күмни Көвүнә хәрү ирх цагла герч болх .”

18 БӨЛГ
 1. Дәкәд Иисус сурһульчнран цецн келврәр сурһв. Түрүләд кезә чигн зальврх болн һундл уга бәәтн гиҗ келв.
 2. Нег балһснд Бурхнас әәдго, әмтнәс ичдго зарһч бәәҗ.
 3. Тер балһснд бас нег белвсн күүкд күн бәәсмн. Тер кесг дәкҗ зарһчд ирәд сурла: “Намаг һундадг күүнәс харстн.”
 4. Кесгтән зарһч тер күүкд күүг харсхар седсн уга. Зуг бийдән келҗ: “Би Бурхнас әәхшв, әмтнәс ичхшв,
 5. Зуг эн белвсн күүкд күн нанд амр өгшго, тегәд би энүг харснав эс гиҗ эн оньдин ирәд, намаг салвлх.
 6. Деед Эзн келҗ: “Чикәр бәәдго зарһч ю келсинь тадн соңсвт?”
 7. Бурхн Эврәннь шүүҗ авсн әмтиг өдр, сө болһн дуудад сурҗасн улсиг эс харсхий?
 8. Таднд келҗәнәв, удл уга тедниг харсх. Зуг Күмни Көвүн ирхләрн, эн һазрт иткл олхий? 
 9. Итклә болн дорацулхдан дурта Бурхна чик әмтн гиҗ бийән тоолҗасн улст Иисус цецн келвр келҗ:
 10. “Хойр күн Бурхна сүмүр зальврхар орад ирсмн. Негнь фарисей, наадкнь – алв авдг күн.”
 11. Фарисей босад, бийиннь тускар иигҗ зальврв: “Бурхн! Би, тонулчнрла, мекчнрлә, хоорндан хаҗһр һарһдг залу гергн хойрла болн алв авдг күүнлә әдл биш болсндан. Тадн икәр ханҗанав.
 12. Би долан хонгт хойр дәкҗ Бурхндан өгдг өдр бәрнәв, цуг олзас арвна нег хүвинь Танд өгнәв. Терүнәс хол биш
 13. Алв авдг күн зогсҗаҗ: Тер теңгр тал нүдән деегшән хәләхдән әәһәд, зуг өрчән цокад келҗ: “Бурхн! Килнцтә му намаг хәәрлит!”
 14. Таднд келҗәнәв: эн алв авдг күн килнцәсн сулдҗ герүрн йовв. Юңгад гихлә кен чигн бийән деегшән өргхлә, дорацулгдх; кен чигн бийән дорацулхла деегшән өргддх.
 15. Әмтн Иисусиг һаран тәвтхә гиһәд бичкн күүкдән Терүнүр авч ирҗ. Сурһульчнр энүг үзәд, тер әмтиг хөрҗ.
 16. Зуг Иисус күүкдиг Бий талан дуудад келҗ: Күүкдән Нанур тәвтн, бичә эдниг хөртн. Юңгад гихлә бичкдүдлә әдл улс Теңгрин Бурхна орн – нутгт орх.
 17. Би таднд үнәр келҗәнәв: кен чигн күн Теңгрин Бурхна орн – нутгиг эн бичкн күүкдлә әдл эс авхла, тер терүнд орҗ чадшго,
 18. Нег ахлач Иисусас сурв: “Цаһан саната Багш! Мөңк җирһл элхин төлә ю кех зөвтәв?
 19. Иисус терүнд хәрү өгв: “Чи юңгад Намаг цаһан саната гиҗ нерәдвч? Нег чигн күн цаһан саната биш, һанцхн Бурхн цаһан саната.
 20. Чи Бурхна зааврмуд меднәч: “Залу гергнә хоорнд хаҗһр бичә ке”, “Кү бичә ал”, “Хулха бичә ке”, “Күүнә худл зәңг бичә кел”, “Эврәннь эк – эцк хойран күндл”
 21. “Цуг эн зааврмудыг би бичкнәсн авн күцәнәв” - гиҗ ахлач хәрү өгв
 22. Энүг соңсад Иисус келв: “Зуг чамд нег юмн күртҗәхш: цуг бәәсн өлг – эдән хулдад, мөңгинь һуульһнчнрт өгчк, тиигхлә теңгрт байн зөөртә болхч. Тегәд Нанур ирәд, Намаг дахад йов.
 23. Ахлач энүг соңсчкад һундв, юңгад гихлә тер дегд ик байн бәәҗ.
 24. Иисус терүг һундсинь үзәд келв: “Байн күүнд Теңгрин Бурхна орн – нутгт орхд әвр күнд болн берк!
 25. Байн күүнд Теңгрин Бурхна орн – нутгт орхнь, темән зүүнә сүвәр орхднь амр.
 26. Энүг соңссн әмтн сурв: “Тиигхлә кен аврҗ чадхмб?”
 27. Иисус келҗ: “Кен чигн бийән аврч чадшго, зуг Бурхн авр чадна.”
 28. Петр келҗ: “Бидн цугтаһинь үлдәһәд, Тана ардас йовҗ йовнавидн.”
 29. Иисус келв: “Би таднд үнәр келҗәнәв, кемр чигн герән, эк – эцкән, ахнран, экнрән, авалян, күүкдән Теңгин Бурхна орн – нутгин төлә үлдәсн болхла,
 30. Тер эн цагла кесг ик олз олх, ир цагла мөңк җирһл авх.
 31. Иисус арвн хойр сурһульчнран әмтнәс дуудад, теднд келҗ: “Би ода Иерусалим балһснур йовхвидн, тенд әәлдәчнр Күмни Көвүнә тускар бичснь цугнь күцгдх.
 32. Юңгад гихлә Бурхнд иткдго улс Терүгәр бәрх, икәр өөлүлх, чирәднь нульмх, 
 33. Икәр цокх, алх, зуг һурвдгч өдртнь Күмни Көвүн әмдрх.”
 34. Сурһульчнр терүнә келсн үгмүд медҗ чадсн уга. Тер Иисусин келсн үгмүдин учр – утхнь теднәс хаалһата билә, тегәд тедн медсн уга бәәсмн.
 35. Иисус Иерихон һазрур өөрдҗ йовхла, хаалһин өөр нег сохр күн сууҗ. Тер һуульһнчд өгдг өглһ сурдг билә.
 36. Тер әмтн өөрдҗ йовхинь соңсад сурв: “Юн болҗана?”
 37. “Назаретас Иисус аашна”, - гиҗ терүнд әмтн келҗ.
 38. Тиигхлә сохр күн хәәкрв: “Иисус, Давидин көвүн! Бийм хәәрлит!”
 39. Өмн йовҗасн әмтн бичә хәәкр гиһәд терүг хөрцхәв. Болв тернь улм чаңһар хәәкрв: “Давидин көвүн! Бийм хәәрлит!”
 40. Иисус зогсад тер күүг наар гиһәд, терүнәс сурҗ:
 41. “Чамд Нанасюн кергтә?” Тер келҗ: “Күндтә Багш! Нүдм үзтхә.”
 42. Иисус терүнд келҗ: “Нүдәрн үздг бол! Чини иткл чамаг аврв.”
 43. Тер дарунь сохр күн үздг болв, Иисусин ардас йовад, магтал Бурхнд өргв. Олн әмтн энүг үзәд, Бурхиг бас магтд бәәҗ.

19 БӨЛГ
 1. Цааранднь Иисус Иерихон хотнур орад ирҗ.
 2. Тенд байн күн алв авдг толһач Закхей гидг күн бәәҗ.
 3. Закхей Иисусиг ямаран дүрстәһинь үзхәр седҗ. Зуг әмтнә – улс заагт маштг нурһта болад үзҗ чадсн уга.
 4. Тегәд тер Иисусиг әмтнә өмн һарад үзхин төлә Деед Эзн йовҗ йовх хаалһд бәәсн смоковник модн деер давшад һарв.
 5. Иисус тер ормд ирәд, Закхеяг үзәд келҗ: “Закхей! Шулуһар бу, эндр Би чини герт орх зөвтәв.”
 6. Тер шулун моднас бууһад, байртаһар Иисусиг герүрн дуудад тоов.
 7. Цуг әмтн энүг үзәд, дурго болад келв: Тер килнцтә күүнүр орв.
 8. Закхей босад келв: “Деед Эзн! Эврәннь зөөрин өрәлинь һуульһнч улстд өгнәв, кемр кениг чигн һундасн болхла, би терүнд дөрвн холва үлүһәр өгх.”
 9. Иисус терүнә тускар иигҗ келв: “Ода эн герт Бурхна аврлт ирв, юңгад гихлә эн күн бас Авраамин уңг – тохмин көвүн.
 10. Күмни Көвүн төөрч йовсн әмтиг хәәһәд, харсҗ аврхин төлә ирлә.
 11. Соңсҗасн цагт, дәкәд нег цецн келвр теднд келҗ, юңгад гихлә Иисус Иерусалимин өөр бәәҗ. Әмтн Бурхна Йосн дарунь ирх гиһәд санҗасмн.
 12. Тегәд Иисус дәкәд нег цецн келвр тохмин байн күн хаана зөв авхар, ик хол һазрур йовад, хәрү ирхәр седҗәсмн.
 13. Тер эврәннь арвн мухлаг дуудад, теднд арвн өгәд келҗ: “Намаг иртл, эн мөңгиг кергт орулад, олз автн.”
 14. Зуг тер нутгин зәрм әмтн тер күүнд дурго билә. Тедн ардаснь элчиг йовулад, иигҗ келтхә гиҗ: “Эн күн мадниг толһалх зөв өгчәхшвидн,”
 15. Тегәд тер байн күн хаана цол орулҗ авад, герүрн хәрәд ирҗ. Тер мөңг өгсн мухла улстан дуудад ямаран олз кесинь некв.
 16. Негнь ирәд келв: “Эзн! Тана өгсн алтн мөңгәс, арвн алтн мөңг деернь немҗ авч ирв.
 17. “Сән ; чи сән мухла! Бичкн юмнд итклтә болад, ода арвн балһсна һардач бол,” – гиһәд келҗ.
 18. Хойрдгчнь ирәд келв: “Эзн! Тана өгсн алтн мөңгнд тавн алтн мөңг деернь немҗ авч ирв.
 19. Терүнднь бас келҗ: “Чи тавн балһсна һардач бол.”
 20. Һурвдгч мухла ирәд келв: “Эзн!Эн тана алтн мөңгн, би альчурт ораһад хадһллав.
 21. Юңгад гихлә би танас әәһәд, та дегәд шүрүн күн гиһәд, эс тәвсн ормас авдг, эс тәрсн һазриг хаддг күн.”
 22. Эзн терүнд хәрү өгч: “Му мухла, чини келсн үгәр би чамд зарһ кенәв! Намаг ямаран шүрүн күүһнь, эс тәвсн ормас авдгнь, эс тәрсн һазриг хаадгнь чи медләч.
 23. Юңгад чи мини өгсн алтн мөңгәс олз кеҗ өгсн угач? Би хәрҗ ирхләрн, деерәснь немҗ ирсн мөңгиг авх биләв.”
 24. Өөрнь зогсҗасн әмтнд келв: “Энүнәс мөңгинь авад, арвн алтн мөңг олз авч ирсн деерәснь немҗ өгтн.”
 25. Әмтн келҗ: “Эзн! Тер арвн алтн мөңгн олзта бәәнәлм.”
 26. Би таднд келҗәнәв: бәәснднь – улм немгдх, угаһаснь – үлдснь булаҗ авгдх.
 27. Намаг һолсн хан кег.. мшгоһар бәәсн әмтиг нааран авч ирәд, мини чирәдм әмнәснь хаһцунтн.
 28. Иисус энүг келснә хөөн цааранднь Иерусалимур йовҗ.
 29. Виффагиин болн Вифаниин Елеон уулур йовад, тер Эврәннь хойр сурһульчнан илгәҗ 
 30. Келв: “Эн хотнд орхларн, баахн боолһата ээлҗгниг үзхит. Тер ээлҗгн деер нег чигн күн сууһад уга. Терүг дееснәс сулдхад, көтлҗ авч иртн.”
 31. Кен болвчн тадниг сурхла: “Юңгад дееснәс судхҗанат?”, терүнд иигҗ келтн: “Эн ээлҗгн Деед Эзнд кергтә”
 32. Сурһульчнр йовад Иисусин келсинь кецхәҗ
 33. Тедн ээлҗгниг сулдхад, деесинь тәәлхлә, эзнь сурв: “Юңгад тәәлҗәнәт?”
 34. Тедн келв: “Деед Эзнд кергтә.”
 35. Тер ээлҗһиг Иисусур көтләд авч ирв. Ээлҗгнә нурһн деер сурһульчнр эврәннь хувцан делгәд Иисусиг суулһв.
 36. Әмтн Иисусин өмн эврәннь хувцан бас делгҗ.
 37. Тер Елеонск уулас бууҗ йовхла, цуг теднә сурһульчнрнь үзсн өвәрцин йовдлын төлә, чаңһар байртаһар Деед Эзн өвәрцс үзүлсн төләд Бурхиг магтад хәәкрцхәв: “Деед Эзнә нерн деерәс йовсн Әдстә хан! Делкә теңгр деер болн 
 38. “Делкән Эзн Бурхна нернә төлә ирҗәх хан әдстә болтха! Теңгр деер амулң болн теңгрәс даву туурмҗ болтха!
 39. Әмтнә дунд бәәсн зәрм фарисеймуд Терүнд келҗ: “Багш! Эврәннь сурһульчнран хөрхнтн.”
 40. Иисус теднд иигҗ хәрү өгҗ: “Би таднд келҗәнәв, тедн тагчг болхла, чолуд экләд хәәкрлдх.”
 41. Иерусалимур өөрдҗ йовад, балһсиг үзәд, Иисус ууляд
 42. Келв: “Иерусалим! Кемр чи эндр өдрт эвинь орсхин төлә, юн кергтәһинь медсн болхла! Цуг ода эн чини нүднәс хаалһата болн далд!
 43. Тиим күчр – күнд өдрмүд ирх, чини хортн чамаг эргүләд, гүн нүк малтад, чамаг бүслх.
 44. Тедн чамаг, чини күүкдиг уга кех, чамаһас чолун деер нег чигн чолу үлдәшго, юңгад гихлә Бурхн чам тал ирәд,чамаг харсҗ аврхин төлә ирсинь чи медсн угач.”
 45. Цааранднь Иисус Иерусалимин сүмд орад, тенд бәәсн хуллдг улсиг көөһәд һарһчд
 46. Иигҗ келв: “Бичәтә: “Мини гер – эн зальврлһна гер болх!, тадн болхла энүг деермчнрин кер кеҗит.
 47. Иисус өдр болһн сүмд әмтиг сурһла. Бурхна ах әрүн улс, бурхна дегтр бичдг улс, әмтнә медәтнр Терүг алх арһинь хәәҗәлә.
 48. Зуг тедн яһҗ күцәхән меддго бәәҗ, юңгад гихлә олн әмтн Терүг үлдәлго эргәд, соңсад бәәсмн.

20 БӨЛГ
 1. Нег өдр Иисус сүм дотр Байрта Зәңг әмтнд цәәлһәд келҗ өгч, Терүнүр Бурхна ах әрүн болн дегтр бичдг улс, медәтнр
 2. Ирәд сурҗ: Кенә йосар Чи энүг кеҗәнәч? Кен Чамд тиим йос өглә?
 3. Иисус хәрү өгв: “Би бас таднас нег юм сурхар седҗәнәв. Нанд келҗ өгтн:
 4. “Иоанна кирсллһн теңгрәс эс гиҗ әмтнәс билә?”
 5. Тедн хоорндан күүндҗ: “Кемр бидн “теңгрәс” гихлә, Тер сурх “Юңгад терүнд итксн угат?”
 6. Кемр “күүнәс” гихлә әмтн мадниг чолуһар шивәд хайх, юңгад гихлә тедн Иоанныг – әәлдәч гиҗ тоолач бәәсмн. 
 7. Тегәд тедн иигҗ хәрү өгв: “Альдас Иоанна кирсллһн ирсинь медхшвидн.
 8. Тиигхлә Иисус келҗ: “Би бас таднд кенә йосар энүг кеҗәхән келшгов”
 9. Тегәд цааранднь цецн келвр тер әмтнд келҗ: “Нег күн уста үзм тәрҗ. Уста үзмин көдләчнрт терүгән даалһад өгчкәд, бийнь удан цагт ирсн уга бәәҗ.
 10. Цагнь ирхлә, эзнь мухлаг уста үзмин көдләчнрүр йовулад, тер темсән авхар седҗ. Көдләчнр болхла мухлаг цокад, хоосар йовулчкв.
 11. Тер эзнь дәкәд нег мухлаһан йовулҗана. Эн мухлаг бас цокад, терүг зоваһад, му келәд, хоосар йовулчкв.
 12. Дәкәд һурвдгч мухлаһан йовулҗана. Тедн терүг чигн цус, һартл цокад, шавтаһад, көөһәд һарһҗ.
 13. Тиигхлә уста үзмин эзнь келв: “Ода яахмб? Эңкр көвүһән йовулнав, энүг үзхләрн, тедн ичх.”
 14. Уста үзмин көдләчнр көвүһинь үзәд, хоорндан күүкдәд келцхәҗ: “Эн өнчән авх күн. Энүг йовад алхм, өнчнь мана болх.”
 15. Тедн уста үзм тәрсн һазрас көвүһинь һарһад алцхав. Уста үзмин эзнь тер көдләчнриг яахмб? 
 16. Ирәд, көдләчнриг алад, уста үзмиг талдан улстд өгчкх.” Соңсчасн әмтн келҗ: “Тиим юмн бичә болтха!”
 17. Иисус
 18. Тер чолун деер унсн күн болһн унад үкх, зуг күн деер унхла терүг даран алчкх.
 19. Бурхна ах әрүн улс болн дегтр бичдг улс Иисус эн цецн келврт теднә тускар келсинь медәд, терүг бәрҗ авхар седв. Зуг әмтнәс әәһәд, юм олҗ чадсн уга.
 20. Тедн Иисусиг гетәд, хар саната улсиг йовулхаҗ. Тер улс худлахар әрүн нертә улс болад, терүнә йосиг бурушаҗах үгмүд олхар, һардачин йоснд бәрүсҗ өгхәр ухалад бәәцхәҗ.
 21. Тегәд тер улс Иисусас сурв: “Багш! Чи үнәр келҗәхнь, сурҗахнь мадн меднәвидн. Чи әмтиг йилһвр угаһар Бурхна хаалһин тускар зааһад чикәр дасхнач.
 22. Бидн кесарьд алв зөвтәднь аль угай?
 23. Иисус теднә мекллһнь медәд келв:
 24. “Динарий Нанд үзүлтн: Энүнд кен зурата болн кенә бичсн бичг бәәнә?”Тедн хәрү келв: “Кесарин”
 25. “Тегәд кесарин – кесарднь, Бурхнань – Бурхнд өгтн.”
 26. Тедн әмтнә өөр Иисусин келснд буру юмн олҗ чадсн уга. Терүнә хәрү өгсн үгмүдт алң болад, тагчг болцхав. 
 27. Цааранднь зәрм саддукеймуд ирҗ. Тедн үксн күн әмдршго гиһәд тоолдг бәәҗ,
 28. Тегәд Иисусд сурҗ: “Багш!Моисей маднд иигҗ бичлә, кемр гер – бүлтә ах өңгрхлә, болв терүнә авальнь урн уга үлдхлә, уңг – тохман тасршгоһар терүнә дүнь белвсн гергинь авх зөвтә бәәсмн.
 29. Тиигәд ах – дү долан бәәҗ. Негнь гер авад, урн уга өңгрҗ одв.
 30. Хойрдгчнь тер белвсн гергинь авч, тернь бас өңгрәд урн угаһар терүг үлдәсмн.
 31. Һурвдгч дүнь бас тер гергинь авч: цуһар ах – дү долан күн күүкд үлдәлго өңгрҗ.
 32. Тер гергн бас өңгрв.
 33. Ода болхла кемр тедн әмдрхлә, тер күүкд күн кенә гергн болхмб? Юңгад гихлә тер долан ах – дүүһин гергн бәәҗ.
 34. Иисус теднд иим хәрү өгв: “Эн үйин улс гер авна, хәрд һарна,
 35. Зуг әмтн үкәд әмдрхлә, тедн гер авлго хәрд һарлго бәәх.
 36. Бурхна өлчнрлә әдл үкл угаһар тедн бәәх. Тедн Бурхна үрдүд, тедн үкәд әмдрх.
 37. Терүгнь Моисей көглин бутын өөр үзүлсмн. Тиигхлә Моисей Деед Эзиг Авраамин, Исаакин, Иаковин Бурхн гиҗ нерәдсмн.
 38. Бурхн үксн әмтнә Бурхн биш. Тер әмд әмтнә Бурхн, терүнә чирәд цугтан әмд.”
 39. Терүнднь зәрм Бурхна дегтр бичдг улс келҗ: “Багш! Чи сәәнәр келвч”
 40. Терүнә хөөн тедн дәкҗ юм сурсн уга. Зуг Иисус теднәс сурв:
 41. “Бурхна Хәәрләч – Давидин көвүн гиҗ юңгад әмтн келҗәнә?
 42. Псалмудын дегтрт Давид эврән келнә: Деед Эзн мини Деед Эзнд келсмн: Чини Мини барун Бийдм сууһад, 
 43. Хортдудыг диилҗ көлдчн хайтл,
 44. Давид Терүг Деед Эзн гиҗ нерәдҗәнә. Яһҗ Тер Давидт бийднь Көвүн болҗ һархмб?
 45. Цуг әмтн соңсҗ бәәхлә, Иисус Эврәннь сурһульчнртан келҗ:
 46. “Бурхна дегтр бичдг әмтнәс саглҗ йовтн. Тедн ут хувцан өмсчкәд йовна. Тедн синагогд күндтә ормд суухан хүрмд хәәнә, деегшән һарад сууна.
 47. Тедн белвсн күүкд улсар зөөрнь мекләд авдг. Тедн әмтн чирәд удаһар зальврна, юңгад гихлә тедн хойр чирәтә улс. Тиим улс догшн цааҗла харһх.”

21 БӨЛГ
 55. Байн әмтн эврәннь бәрцән зөөр тәвдг ормд яһҗ тәвдгинь Иисус хәләһәд үзҗ.
 56. Тенд угатя белвсн күүкд күн хойр үүрмг мөңг тәвсинь Иисус үзчкәд 
 57. Келв: “Таднд үнәр келҗәнәв, эн угатя белвсн күүкд күн цуг наадксаснь икәр өгв,
 58. Юңгад гихлә, цуһар байн улс зөөрәсн үлү бәәснднь Бурхнд тәвҗ. Эн болхла угатя болв чигн бәәсән, тернь теҗәл кех мөңгн бәәсмн.
 59. Зәрм улс үнтә чолуһар болн байн бәрцәр сәәхрүлсн сүмин тускар келхлә, Иисус келҗ:
 60. Цагнь ирхлә, эн үзҗәсн юмнас чолун деер нег чигн чолун үлдшго. Цугтан күүчгдәд тарх.”
 61. Терүнәс сурв: “Багш! Кезә эн Тана келсмн юмн болхмб? Тер цаг өөрдлһнә темдгүд ямаран болх?
 62. Иисус келв: “Тадниг күн меклҗ бәәхлә, болһатн. (тадн саглтн, болһатн!) Юңгад гихлә дала әмтн Мини нер зүүҗ ирәд келх: “Эн Би – Христосв.”(Кенә мекллһтә худлд бичә иткн) болн “Цагнь ирв”. Бичә тедниг дахтн.
 63. “Дәәнә болн буцлтан тускар соңсад, бичә ухаһан алдтн. Түрүләд цуг эн болх зөвтә, зуг тертн чилгч биш.”
 64. Дәкәд теднд келҗ: “Нег келн әмтн талдан келн әмтнүр босад дәврх. Нег орн – нутг талдан орн – нутгла дәәллдх.
 65. Зәрм нутгар икәр һазр чичрлһн, харһнлһн, хальдврта гем тарлһн, әәмшгтә болсн йовдл болн теңгрәс ик өвәрцс һарх.
 66. Зуг цуг терүнә өмн әмтн һаран өргдәд тадниг көөх, синагогмудт бәрҗ өгх түүрмд авад хайх. Мини нернә төлә тадниг хаадудын толһачнрин зарһд көтләд йовулх.
 67. Тер цагт таднд Мини тускар герчлх арһ өггдх. 
 68. Зуг эртәснь келхинь бичә зовад ухалтн.
 69. Юңгад гихлә Би таднд үгмүд болн цецн уха өгхв, тадна өшәтнрәс нег чигн күн тана өмнәс сөрҗ, зөрлцҗ чадшго.
 70. Тадниг һарһсн эк – эцктн, ахнр, элгн – садн, нәәҗнр өшәтнд бәрҗ өгх, тадна зәрмнь әмнәсн хаһцх.
 71. Мини нернәс көлтә таднд дурго болх.
 72. Зуг тана толһаһас нег чигн үсн уншго.
 73. Кемр тадн тесҗ даадг күн болхла, тиигхлә бийән харсҗ аврхт.
 74. Иерусалимиг дала цергәр эргүлсинь үзхләрн, терүнә хольврлһн өөрдв гиҗ медтн.
 75. Тер цагт Иудейд бәәсн әмтн уулур һарад гүүтн, балһснд бәәсн улс, тендәс һартн, балһснас һазаран һарсн улс бичә хәрү иртн.
 76. Юңгад гихлә эн цагаҗлһна болн әәлдҗ Бурхна үгд бичсн үгмүд күцх цог.
 77. Тер өдрмүдлә көкүл күүкд саата улсд берк күнд болх! Юңгад гихлә һазр деер ик аюл болх, эн келн – әмтн Бурхна харһт:
 78. Әмтн селмин үзүрәс үкх, талдан цуг орн – нутгудар кел бәрҗ авх. Буру бурхдудт икдг улс Иерусалимиг эзлх. Тиим берк цаг буру номта әмтнә цаг эс чилтл болх.
 79. Нарн деер, сар деер, одн деер өвәрцтә темдгүд үзхтн,һазрин әмтн теңгс деер дольгаллһнас болн шууганас үүмәд әәцхәх.
 80. Орчлңгд өөрдҗ йовх аюлас баҗсснас??? әмтн икәр әәһәд, серлән гееһәд,харһцад унх. Юңгад гихлә теңгрин күчн чичрх.
 81. Тер цагт үүлн деер ик күчтәһәр болн туурмҗтаһар Күмни Көвүг ирҗ йовхинь үзхт.
 82. Эн экләд күцхлә, тадн нурһан тинилһҗ, толһаһан деегшән өргтн, тана аврлһн өөрдҗәнә.
 83. Иисус цецн келвр теднд келв: “Инҗир модыг болн наадк модд хәләтн:
 84. Теднә деер хамтхасд урһснь үзхлә, зуг цаг өөрдҗ йовхинь меднәт.
 85. Тегәд тер цуг юмн болҗах цагинь тадн үзхләрн, Теңгрин Бурхна орн – нутг өөрдҗ йовхинь медхт.
 86. Таднд үнәр келҗәнәв: эн улсин уңг – тохм чилтл, цуг эк күцх.
 87. Теңгр һазр уга болҗ одх, зуг Мини келсн үгмүд оньдин чидлән геешго.
 88. Тер өдрмүд ирхлә, бийән хәләтн; саглтн тана зүркнтн ик хот эдлһнд, әркдлһнд, бәәдл – җирһлин седклд ацан бичә болтха.
 89. Юңгад гихлә тер өдр цуг һазр деер бәәсн әмтнд генткн ирх, тедниг гөлм мет орх.
 90. Тегәд оньдин унтлго бәәтн, зальвртн, тер аюлта йовсн өдрмүдәс һарад Күмни Көвүнә өмн зогстн.
 91. Иисус өдртән сурһульчнриг сүмд сурһад, сөөднь Елеонск уулур йовад хондг бәәҗ.
 92. Өрүнәс авн цуг әмтн Иисусиг соңсхин төлә сүмүр ирдг бәәсмн.

22 БӨЛГ
 60. Экн угаһар искәсн һуйрин нәәрин өдр, Паасх гидг өдр өөрдҗ йовла. 
 61. Бурхна ах әрүн улс болн дегтр бичдг улс Иисусиг алхар, цагинь күләһәд бәәв. Юңгад гихлә Тедн әмтнәс әәдг бәәҗ.
 62. Тер цагтнь Иудан зүркнд эрлг орв. Иуда, арвн хойр сурһульчнрин негнь бәәсмн, Искариот гидг нертә бәәсмн.
 63. Иуда Бурхна ах әрүн улстал болн сүмин ахлачнр тал йовад, күүндәд, Иисусиг яһҗ бәрүлҗ өгхән теднд келҗ өгч.
 64. Тедн байрлад, Иудад мөңг өгхәр зөвән өгв.
 65. Иуда үгән өгәд, әмтн уга цагт, дигтә цагнь хәәһәд, Иисусиг теднә һарт бәрүлҗ өгхәр күләв.
 66. Экн угаһар искәсн һуйрин өдр ирв. Тер өдрт әмтн Паасхин хурһиг алх зөвтә бәәҗ,
 67. Петр Иоанн хойриг илгәһәд, Иисус келв: “Йовад маднд Паасхин хот белдтн”,
 68. Тедн сурв: “Тана саклаһар Паасхиг альд белдх кергтә?”
 69. Иисус теднд келв: “Тадниг балһснур орхла, нег уста буһш авч йовсн күн хаһрх. Терүг ардаснь дахад герүр ортн.
 70. Тер герин эзнд келтн: “Би эврәннь сурһульчнртаһан альк хорад Паасхин хот эдлхв?” – гиҗ Багш танас сурҗана.
 71. Тер эзн белдсн деерк ик хораһан таднд үзүлх. Тендән хотан белдҗ автн.
 72. Тедн йовад, Иисусин келсн үгәр олҗ авад, Паасхин хот белдв.
 73. Цагнь ирхлә, Иисус ширән өөр кевтәд, Терүнлә арвн хойр сурһульчнрнь хурҗ.
 74. Иисус тедндән келҗ: “Би Эврәннь зовлң үзхин өмн таднла хамдан эн Паасхин хот эдлхәр седләв.
 75. Эн Паасхин хотыг Теңгрин Бурхна орн – нутг күртлән, Би эдлҗ чадшгов гиҗ таднд келҗәнәв.
 76. Тегәд Иисус ааһ авад, Бурхнд ханлтан өргәд келв “Эн ааһ авад хоорндан хуваһад уутн.”
 77. Би таднд келҗәнәв, Теңгрин Бурхна орн –нутгтл Би дәкҗ уста үзмин чаһр уушгов.
 78. Терүнә хөөн өдмг авад, Бурхндан ханлт өргәд, өдмг хуһлад, сурһульчнртан өгәд келв: “Эн Мини цогц. Тадна төлә өгсн цогцмән, Намаг санад, Мини тускар тодлҗ, иигҗ кетн.
 79. Хотын хөөн Иисус ааһ өгәд келв: “Эн ааһ тадна төлә асхрулҗах”
 80. Ода Намаг бәрҗ өгх күн Мини өөр бәәнә.
 81. Күмни Көвүн урдаснь белдсн хаалһар йовҗ йовна, зуг Терүг бәрҗ өгсн күн зовлңган эдлх.”
 82. Сурһульчнр нег – негнәсн тернь кен болхмб гиҗ сурв.
 83. Теднә хоорнд зүткән болв. Теднәс кен хамгинь икнь болҗ тоолгдхмб?
 84. Тегәд Иисус теднд келв: “Хаадуд буру бурхдудт иткдг улст нойрхна. Тедниг әмтн дөң өгдг улс гиһәд нерәднә.
 85. Зуг тадн тиим бичә болтн, таднас хамгин икнь бичкн болтха, болв толһалҗалх күн зарц болтха.
 86. Кень эднәс икнь: ширән өөр кевтсн эс гиҗ заргдҗаснь? Ширән өөр эс кевстнь? Би болхла тадна дунд зарцла әдл болҗанав.
 87. Тадн һашута цагла Нанла хамдан биләт.
 88. Мини Эцк Нанд Теңгрин Бурхна орн – нутгиг белгдәд өглә, Би таднд бас Теңгрин Бурхна орн – нутгиг белгләд өгчәнәв.
 89. Мини Теңгрин Бурхна орн – нутгт Мини ширән өөр сууһад, хот уухит, Тадн ширә деер сууһад арвн хойр Израилин тохмин зарһ кехит.
 90. Симон Симон, эрлг тадниг буудя кевтәһәр шүүтхә гиҗ сурла.
 91. Зуг Би чамаг итклән бичә геетхә гиһәд зальврлав. Болв чи хәрү ирсн хөөн ахнран батлҗ бә.
 92. Петр Терүнд хәрү өгв: “Деед Эзн! Би Танла үклд чигн түүрмд чигн одхдан белн бәәнәв.” 
 93. Иисус келв: “Би чамд келҗәнәв, Петр ,эндр өрүн эр така хәәкрхин өмн, чи һурв дәкҗ намаг медхшв гиһәд келхич.”
 94. Дәкәд сурһульчнртан келв: “Би тадниг мөңгтә түңгрц угаһар, хаалһин уут болн башмг угаһар йовулсн цагт тадн юуһар болвчн үзүвт?” Тедн хәрү өгв: “Уга, бидн дуту үзсн угавидн.”
 95. Тегәд Иисус теднд келв: “Ода болхла мөңгнә түңгрцг, хаалһин уут автн. Кемр таднд үлд уга болхла, эврәннь хувцан хулдад үлд автн.”
 96. Таднд келҗәнәв, мини тускар бичгдсн юмн удл уга күцәгдх: “Тер йос эвдсн әмтнә тоод орла.”
 97. Теднд келв: “Багш! Манад хойр үлд бәәнә.” “Болх” – гиҗ Иисус келв.
 98. Тенд һарад, Иисус Елеонск уулур йовв. Терүнә сурһульчнр дахад йовцхав.
 99. Тендән ирхлә, Иисус келв: “Сарлһнд зогсхин төлә зальврад бәәтн.”
 100. Эврән цааран йовад шивсн, чолун күрх ормд ирәд, өвгд деерән унад зальврв:
 101. “Аав! Кемр тана дурн бәәхлә эн зовлңгиг Нанас халаһур йовулснь болхнь! Зуг Мини дурар биш, Тана дурар болг.”
 102. Тиигхлә теңгрәс Деед Эзнә элч бууһад, Терүг батрулв.
 103. Иисус икәр үүмәд, улм халунар Деед Эзнд зальврад бәәв. Терүнәс һарчах көлсн цусна дусалла әдл болад һазрт унв,
 104. Иисус зальврсна хөөн босад, сурһульчнртал ирв. Тедн зовад, нөөрт диилгдәд одсн бәәҗ.
 105. Иисус теднд келв: “Юңгад тадн унтҗахмт? Босад сөрлһнд зогсхин төлә зальвртн.”
 106. Иисус сурһульчнртан келҗәсн цагт, дала әмтн өөрдәд ирҗ. Иуда арвн хойр сурһульчнрин негнь, әмтнә өмн йовҗ. Тер Иисусур өөрдәд, үмсхәр седлә.
 107. Иисус терүнд келв: “Иуда! Эврәннь үмслһәр Күмни Көвүг эднә һарт өгхәр бәәнч?”
 108. Иисусла бәәсн сурһульчнр терүгинь үзәд сурҗ: “Деед Эзн! Үлдән һарһад цокҗ болхий?”
 109. Сурһульчнрин негнь бурхна ах әрүн күүнә мухлаг цокад, барун чикнь чавчад таслв,
 110. Тегәд Иисус келв: “Зогсҗатн! Болх! Тер чикән чавчулсн күүнә чикнднь һаран тәвҗ эдгәв.
 111. Бурхна ах әрүн улсд, сүмин толһачнрт болн медәтнр Иисус келв: “Тадн Намаг деермч бишинь меднәт. Тер бийинь җид авад Намаг бәрхәр седҗәнәт.”
 112. Өдр болһн Би таднла хамдан сүмд биләв, тер бийнь тадн нан тал һаран өргсн угат. Зуг ода тадна цаг ирв, харңһун йосн ирҗәнә.”
 113. Иисусиг бәрҗ авад, Бурхна ах әрүн күүнә гертнь авч ирв. Петр арднь өөрдлго бас йовв.
 114. Герин һаза әмтн һал шатаһад суув. Петр бас теднлә хамдан суув.
 115. Зарц күүкд күн терүнә чирәһинь үзәд келҗ: “Эн күн Терүнлә бас билә.”
 116. Зуг Петр юунд болвчн орлцсан нууҗ, тер күүкд күүнд келв: “Би Терүг медхшв.”
 117. Невчк бәәҗәһәд, дәкәд нег күн Петриг үзчкәд келв: “Чи бас теднәс негнь.” Зуг Петр тер күүнд келв: “Уга!”
 118. Нег час давсна хөөн дәкәд нег күн келв: “Эн күн Терүнлә хамдан билә. Эн бийнь Галилеян күн.”
 119. Болв Петр тер күүнд келв: “Юуна тускар келҗәхичн би медҗәхшв. Тиигәд келҗәхлә, генткн эр така хәәкрв.
 120. Деед Эзн ардан Петрур хәләв. Петр “Эр така хәәкрлт, чи һурв дәкҗ Намаг медхшв гиҗ келхич” Деед Эзнә келсн үг сананд орв.”
 121. Петр тендәс һарад һашуһар уульв.
 122. Иисусиг хәләҗәх әмтн Иисусар наад бәрәд, зоваһад цокла.
 123. Терүнә нүдинь кенчрәр бооһа сурла: “Әәлдҗ кел, кен чамаг цокв?”
 124. Тедн кесг му үг Иисуст келҗ .
 125. Өдр эклхлә медәтнр, Бурхна ах әрүн улс, дегтр бичдг улс хурад, Иисусиг Синедрионд авч ирәд 
 126. Сурв: “Чи Христос болхла, маднд келҗ өг.” Иисус хәрү келв: “Кемр Би таднд келхлә, тадн иткхн угат,
 127. Болв кемр Би таднас сурхла, тадн хәрү келҗ өгхн угат.
 128. Зуг ода болхла Күмни Көвүн Күчтә Делкән Эзн Бурхна барун һартнь суух.
 129. Тедн цуһар сурв: “Тегәд Чи Бурхна Көвүнч?” “Тадн тиигҗ келҗәнәт”, - гиҗ Иисус.
 130. Тегәд тедн келв: “Ямаран герчлһн таднд дәкәд кергтә? Бидн цуг Терүнә келсн үгмүд соңславидн.”

23 БӨЛГ
 36. Түүнә хөөн цуг хургт бәәсн әмтн босад, Иисусиг Пилатур авч йовцхав.
 37. Тедн Иисусиг экләд гемшәв: “Эн мана улсиг хутхад, хаҗһр орулҗана, кесарьд алв бичә өгтн гиһәд, Эврән Бийән Хан Бурхна Христос гиҗ нерәдҗәнә.
 38. Пилат Иисусас сурв: “Чи Иудеймүдин хан болҗахмчи?” Иисус хәрү өгв: “Чи тиигҗ келҗәнәч”.
 39. Пилат Бурхна ах әрүн улстд болн әмтнд келв: “Би эн күүг гемшәх ямаран чигн буру үзҗәхшв.”
 40. Тедн болхла зүткҗ келв: “Эн әмтиг үүмүлҗәнә. Цуг Иудеин һазрар Галилеяс авн эн һазр күртл әмтиг сурһна.
 41. Пилат Галилеин тускар соңсад сурв: “Эн галилеян һазрин күмб?”
 42. Иисусиг Иродин һарсн һазрин күринь медчкәд, Иисусиг Иродур йовулв. Ирод тер цагт бас Иерусалимд бәәҗ.
 43. Ирод Иисусиг үзчкәд, икәр байрлв. Юңгад гихлә кезәнәс авн тер Иисусиг үзхәр седҗәлә. Терүнә тускар дала юм соңсҗ, ямаран чигн өвәрц үзхәр нәәлҗәсн билә.
 44. Ирод кесг сурврмуд өгәс Иисусиг мөшкв, зуг Иисус терүнд юм келсн уга.
 45. Бурхна ах әрүн улс болн дегтр бичдг улс Иисусиг гемшәһәд, му келҗ.
 46. Ирод эврәннь цергчнртәһән Терүг зоваҗаһад, наад бәрәд, деернь сәәхн хувц өмскәд, хәрү Пилатур йовулчкв.
 47. Ирод Пилат хойр урднь хоорндан өшәтн бәәсн бәәҗ, тер өдрлә нәәҗнр болҗ.
 48. Пилат Бурхна ах әрүн улсиг, толһачнриг болн әмтиг дуудҗ авад келв: 
 49. “Олн әмтн дунд буцлт келхәр күүг тадн нанур авч ирвт. Би тадна чирәд Терүг мөшкләв,зуг Энүнд тадн гемшәҗәх буру юмиг би үзсн терүнд угав.”
 50. Ирод бас буру юм олҗ чадлго, хәрү Терүг нанур йовулчкв. Тер үкллә харһулгдх юм һарһсн уга.
 51. Тегәд би Терүг загсла харһулад сулдхнав.
 52. Пилатд тер Паасхин сән өдрлә түүрмд бәәсн әмтнәс негинь сулдхх зөвтә бәәсмн.
 53. Зуг цуһар хәәкрв: “Эн үкхтә! Маднд Варавваг сулдх.”
 54. Варавва балһснд үүмә болн кү аллһ кеһәд, түүрмд суусн бәәҗ.
 55. Пилат Иисусиг сулдхар седв, тегәд чигн дәкәд әмтнәс сурв.
 56. Әмтн хәәкрҗ: “Кирст, Терүг хадчктн! Хадчктн!”
 57. Пилат һурвдад сурв: “Ямаран му йовдл Эн һарһсмб? Би Терүнд үкллә харһулгдх юм олсн угав. Тегәд би Терүг загсла харһулад сулдхнав.
 58. Зуг тедн цааранднь чаңһар хәәкрәд, неклдәд келцхәҗ: “Иисусиг кирсд хад!Кирсд хад!”
 59. Пилат теднә некврәр шиидвр авв.
 60. Балһснд үүмә болн кү аллһ кесн, түүрмд суусн Варавваг әмтнә сурсар сулдхв болв Иисусиг әмтнә некврәр кев.
 61. Цергчнр Иисусиг цааҗла харһулхар көөһәд авч һарв. Цергчнр зууран теегәс йовҗ йовсн Киринеин кү Симониг бәрҗ авад, нурһнднь ик кирс ачад, Иисусин ардас йовулсмн.
 62. Иисусин ардас дала әмтн болн күүкд улс оркрад уульҗ йовла.
 63. Иисус тедн тал хәләһәд келҗ: “Иерусалимин күүкд улс! Мини төлә бичә уультн! Эврәннь күүкдиннь болн биисиннь тускар уультн!”
 64. Юңгад гихлә цаг ирх, тер цагт әмтн келх: “Үрн эс олдсн күүкд улс, үр – сар эс һарһсн, эс көкүлсн күүкд улс кишгтә!”
 65. Тер цагт әмтн уулмудыг сурх: “Мадн деер унтн!”, довнмудт: “Мадниг бултултн!”.
 66. Кемр көк модыг тиигхлә, хатсн моднла юн болхмб?”
 67. Иисусла бас му йовдл һарһсн йос эвдсн хойр кү авч цааҗла харһулхар йовла.
 68. Тедн нег һазрур ирцхәв, тер орм “Маңна һазр” гиҗ нерәддг бәәҗ. Тер һазрт Иисусиг кирсд хадҗ цааҗлсмн. Терүнлә му йовдл һарһсн йос эвдсн хойр кү хадҗ цааҗлсмн, негинь барун талас, наадкинь зүн талас.
 69. Иисус келв: “Аав! Эднә килнцинь тәвит, эдн ю кеҗәхән медҗәхш.” Цергчнр җирв хаяд, Иисусин хувциг хувацхала.
 70. Әмтн зогсад, хәләҗ. Толһачнр Иисусар наад бәрәд келҗ: “Талдан әмтнә әм аврла, кемр Тер Христос, Бурхар шүүҗ авсн күн болхла, Бийән хасрҗ авг."
 71. Цергчнр бас Иисусар наад бәрәд, Терүнд цу өгәд келҗ:
 72. “Кемр Чи Иудеин Хан болхла, Бийән харсҗ авр.”
 73. Иисусин толһа деернь харһа моднд бичсмн: “Эн – Иудей улсин Хан.” 
 74. Негнь му йовдл һарһсн йос эвдсн күн Иисусиг му келәд хәәкрв: “кемр Чи Бурхна Христос болхла, Бийән авр, мадниг бас харсҗ авр!”
 75. Наадкнь болхла терүг бурушаҗ: “Бурхнас әәхшийч? Чи эврән бас цааҗлгдсн бәәнәлмч?
 76. Бидн чикәр цааҗла харһвидн, кесн килнцәрн засчла харһвидн. Эн болхла, му юм кесн уга.”
 77. Тер Иисуст келв: “Деед Эзн, Теңгрин Бурхна орн – нутгт ирхләрн намаг бичә март!”
 78. Иисус хәрү өгв: “Би үнәр келҗәнәв: эндр Нанла хамдан таралңгин орнд тусхич.”
 79. Үдин алднд цуг һазрар харңһурҗ, һурвн цаг күртл болв.
 80. Нарн харңһурад, Бурхна сүмд көшг хойр әңгрәд шуурв.
 81. Иисус чаңһар хәәкрв: “Аав! Тана һарт әмән өгчәнәв.” Тиигҗ келсн хөөн әмнь һарв.
 82. Энүг үзсн Римин цергин толһач, Бурхиг магтад келҗ: “Эн күн йосн Бурхна чик күн бәәҗ.”
 83. Цуг хурад ирсн әмтн энүг үзәд, өрчән цокад хәрцхәҗ.
 84. Иисусиг меддг әмтн, Галилеяс авн Терүг бас дахҗ йовсн күүкд улс холд биш зогсад хәләв.
 85. Әмтн дунд Иосиф гидг нертә, хургин ханьд орлцдг бәәҗ,нег күн әрүн цаһан седклтә, чик күн бәәҗ.
 86. Иосиф аримафеин иудеин балһсна күн бәәсмн. Эн теңгрин Бурхна орн – нутгиг бас күләҗәсмн, тегәд хургин ханьд болн теднә кергт орлцдго билә.
 87. Пилатур ирәд, Иисусин цогцинь өгтн гиһәд сурв.
 88. Иосиф цогцинь кирс деерәс буулһад, некмр эдәр ораһад, уулын көндә дотр белдсн шин өңгрсн цогц хадһлдг һазрт тәвҗ. Тенд нег чигн күн оршагдад уга билә.
 89. Эн өдр әмтн Бурхна Суббот өдрт бийән белдлцхәв. Бурхна Суббот өдр эклҗ.
 90. Иисусла хамдан Галилеяс дахҗ ирсн күүкд улс Иосифиг дахҗ. Тедн өңгрсн хадһлдг һазр хәләһәд, цогцинь терүнд яһҗ орулсинь үзв.
 91. Тедн хәрәд, сән үнртә түркдг тос белдв. Суббот өдрлә тедн Бурхна зааврар амрцхав.

24 БӨЛГ
 36. Өрүн өрлә долан хонгин түрүңк өдрт күүкд улс урднь белдсн каңкнсн сән үнртә тос авад, өңгрсн цогц хадһлдг һазрур ирв.
 37. Өңгрсн цогц хадһлдг һазрас чолун хаҗукшан зааглсинь тедн үзҗ.
 38. Дотрнь орхла Деед Эзнә Иисусин цогц үзсн уга.
 39. Күүкд улс үүмәд, зогсҗасн цагла, генткн теднә өмн гилвксн хувцта хойр залу күн һарч ирв.
 40. Күүкд улс әәһәд, чирәһәрн өкәһәд һазрт унхлань, тедн келҗ: “Юңгад тадн үксн улсин хоорнд әмд кү хәәҗәнәт?
 41. Энд уга, Тер әмдрв. Сергтн! Иисус Галилеяд бәәсн цагт келсмн:
 42. “Күмни Көвүн килнцтә әмтнә һарт бәргдх, кирс деер цааҗлдх, һурвдгч өдртнь әмдрх?”
 43. Эн Иисусин келсн үгмүдинь тедн сергәв.
 44. Күүкд үлс Иисусин өңгрсн хадһлдг һазрас хәрҗ ирәд, арвн негн сурһульчнрт болн наадк әмтнд цуг учрсн юм келҗ өгв.
 45. Тедн дунд: Мария Магдалина, Иоанна,Мария – Иаковин экнь болн нань чигн күүкд улс бәәҗ. Тедн Бурхна апостолмудт энүнә тускар келҗ өгв.
 46. Зуг күүкд улсин келсн үгмүд учр – утх уга гиһәд, тедн күүкд улст итксн уга.
 47. Петр босад, Иисусин өңгрсн цогц хадһлдг һазрур гүүв. Тер хадин көндә дотр шаһаҗ хәләһәд, Иисусиг орасн некмр эд бәәсинь үзв. Петр үзсн юмндан алң болад хәрәд йовв.
 48. Тер өдр сурһульчнрас хойрнь Эммаус гидг хотнур йовсмн. Тер хотн Иерусалимас арвн негн дууна бәәсмн.
 49. Цуг болсн йовдлын тускар тедн хоорндан күүндҗәлә.
 50. Тедниг күүндәд йовсн цагтнь Иисус Бийнь теднүр өөрдҗ ирәд, теднлә хамдан йовв.
 51. Зуг теднә нүдн сохрсн кевтә Иисусиг таньсн уга.
 52. Иисус теднәс сурв: “Юуна тускар тадн күүндҗәхмт?” Тедн һундсн чирәтә зогсцхав. 
 53. Негнь Клеопа гидг нертә күн келв: “Иерусалимур ирсн әмтнәс һанцхн Чи юн болсинь меддго бәәҗич.”
 54. “Юуна тускар?” – гиҗ Иисус сурв. “Назаретин Иисусла үгдән ик күчтә, Бурхна болн әмтнә өмн алдр Әәлдәч билә”, - гиҗ тедн хәрү келв.
 55. Мана Бурхна ах әрүн улс болн толһачнр Терүг цааҗлад, кирс деер хадҗ.
 56. Болв бидн болхла Израилиг Тер сулдхад аврх гиһәд нәәлҗәләвидн. Тер болсн йовдлын хөөн һурвдгч өдр болв. 
 57. Зәрм күүкд улс мадниг икәр үүмүлв. Тедн өрүһәр өңгрсн хадын көндәһүр одла,
 58. Зуг тедн Иисусин цогц олҗ чадсн уга. Күүкд улс хәрҗ ирәд үзсән келҗ. Бурхна зарц бууһад Иисус әмд гиҗ келҗ.
 59. Хөөннь зәрм манахс тенд одад, күүкд улс келҗәснлә әдл үзҗ, зуг әмдрсн Иисусиг үзсн уга.
 60. Тиигхлә Иисус теднд келв: “Яһсн толлвр уга генн??? улс болҗахмб. Әәлдәчнрин келсн үгмүдт эс иткәцәхмб!”
 61. “Бурхна Христос иигҗ зовлң үзәд, Эврәннь туурмҗдан орҗ болх бәәсмб?”
 62. Моисеяс авн экләд Бурхна Бичгт Бийиннь тускар цуг әәлдәчнр келсн күртл тер хойр сурһульчнрт цәәлһәд келҗ.
 63. Тегәд йова йовҗ тедн хотнур өөрдҗ ирв. Иисус холд йовхар седсн бәәдл һарв.
 64. Тедн Иисусиг эрҗ сурв: “Маднла үлд, юңгад гихлә өдр ода чилҗәнә, сө эклҗәнә.” Иисус үлдв.
 65. Хот ууҗасн цагла Иисус өдмгиг авад әдсләд, хуһлад теднд хуваҗ өгв.
 66. Тиигхлә хойр сурһульчнрин нүднь секгдв, тедн Терүг таньв. Болв Иисусиг үзгдән уурв.
 67. Тедн нег – негнәсн сурцхав: “Терүг хаалһдан маднла дураһад, Бурхна Үг цәәлһҗәсн цагт мана зүркн халад, шатсн эс билү?”
 68. Сурһульчнр босад, Иерусалимур хәрәд йовв. Тендән арвн негн Бурхна апостолмудыг болн теднлә бәәсн әмтиг олҗ авв.
 69. Теднд Бурхна Христос әмдрв гиҗ болн Симон Терүг үзв гиҗ келцхәв.
 70. Тер хойр сурһульч хаалһинь йовдлын тускар, Иисусиг өдмг хуваҗ өгсн тускар, Терүг эс таньсна тускар келҗ өгв.
 71. Сурһульчнр күүндҗәсн цагла генткн Иисус үзгдәд теднд келҗ: “Эн таднд дурдҗанав.”
 72. Тедн алң болад, әәһәд үзгдл үзгдҗәнә санв.
 73. Зуг Иисус келҗ: “Юңгад тадн тиигҗ икәр әәҗәхмтт? Юңгад тиим санан тана зүркнд орсмб?
 74. Мини һарм, Мини көлм хәләтн. Эн Бив, Намаг көндәҗ үзтн. Үзглдг цогц болн яс нуга болна. Нанд болхла бәәнә.”
 75. Иисус һар көлән үзүлв.
 76. Тедн икәр байрлад, иткҗ чадлго алң болад. Тиигхлә Иисус теднәс сурв: “Танад ямаран чигн хот бәәнә?”
 77. Тедн шарсн заһс, бал Иисуст өгв. 
 78. Иисус авад теднә өмн идв.
 79. Дарунь Иисус келв: “Энүнә тускар Би таднла бәәсн цагтан келләв. Моисеин заканд, әәлдәчнрин дегтрмүдт, псалмудт бичгдсн юмн күцәгдх зөвтә.”
 80. Иисус теднд Бурхна Үг меддг уха тәәлв.
 81. Теднд иигҗ келв: “Бурхна Христос икәр зовҗ үкәд, һурвдгч өдртнь әмдрх зөвтә гиҗ бичәтә. 
 82. Иерусалимас экләд әмтнд килнцтә җирһлән үлдәһәд, килнцән тәвүләд Иисусин төлә теднд келх зөвтәт.
 83. Терүнднь тадн герчнр.
 84. Би таднд Мини Эцкм өгнәв гиҗ келсн юмиг илгәнәв. Тадн болхла Иерусалим балһснд үлдцхәтн, деерәс Бурхна чидл автл.”
 85. Балһснас тедниг һарһҗ авад Вифаниид ирәд уга бәәтл, һаран өргәд, теднд әдс өгв. 
 86. Иисус әдл өгхләрн тендәс салҗ теңгр деер һарв.
 87. Сурһульчнр Терүнд мөргәд, ик байртаһар Иерусалимур хәрцхәв.
 88. Терүнәс авн тедн Бурхна сүмд өдр болһн бәәһәд, Бурхнд магтал, туурмҗ өргәд бәәцхәв. Аминь.

